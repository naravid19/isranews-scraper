หัวข้อ,เนื้อหา,วันที่_raw,วันที่,URL,หมวดหมู่ข่าว,Tags,ยอดวิว
กรมเจ้าท่า (ยอม) ถอย! ชะลอขุดลอกร่องน้ำกันตัง ปี 65-66 หวั่นกระทบหญ้าทะเล 'บ้านมาเรียม',"“...แต่ในปี 2565-2566 จะไม่มีการขุดลอกร่องน้ำ เพื่อให้ทุกอย่างตกผลึก มีการศึกษาที่ชัดเจนว่าหากขุดแล้วจะไม่มีผลกระทบ การจะเข้ามาดำเนินการได้นั้นต้องดูว่าจะมีผลกระทบต่อหญ้าทะเลหรือไม่ การกำหนดจุดทิ้งตะกอน ว่าจะทิ้งในทะเล หรือ ทิ้งบนบก ต้องกำหนดจุดที่ชัดเจน ปริมาณต้องชัดเจนเพื่อไม่ให้ตะกอนกระทบต่อหญ้าทะเลและสิ่งแวดล้อม...”

ปัญหาผลกระทบจากโครงการขุดลอกร่องน้ำบริเวณปากแม่น้ำตรัง เพื่อช่วยสนับสนุนการเดินเรือและการพัฒนาภาคธุรกิจแถบภาคใต้ โดยขยายพื้นที่เพิ่มขนาดความกว้างของร่องน้ำจากเดิมที่กำลังดำเนินการในปี 2565 นี้

ล่าสุด กรมเจ้าท่ายอมถอยและชะลอการขุดลอกในปี 2565-2566 แล้ว รอคณะอนุกรรมการพะยูนจังหวัดตรังตามแผนอนุรักษ์พะยูนแห่งชาติ ตั้งคณะกรรมการร่วมขึ้นมาศึกษาผลกระทบก่อน ระดม นักวิชาการสิงแวดล้อม-ประมงพื้นบ้าน-นักอนุรักษ์ นั่งตรวจสอบ ผอ.บำรุงรักษาทางน้ำฯ เหตุต้องการให้กระจ่างสาเหตุหญ้าทะเลตาย เพราะที่ สตูล-กระบี่ ก็เป็น “มูลนิธิอันดามัน” ขณะที่ตัวเลขเดินเรือ วันละแค่ 1 เที่ยว บางวันไม่มี ควรขุดเท่าที่จำเป็น รอน้ำขึ้นน้ำลงได้ตามปกติ เพราะหากขุดตามสเปกกรมเจ้าท่า เกิดตะกอนดินทราย 2.6 ล้านคิว หิน 6.3 แสนคิว ลึกจนทำลายหินสมอช่วยชะลอคลื่น-หลบมรสุมชาวบ้าน ส่วนตะกอนทรายของเก่ายังหาที่ทิ้งไม่ได้ กองค้างไว้ท่าเรือกันตัง เกิดปัญหาผลภาวะฝุ่นทราย

ผู้สื่อข่าวสำนักข่าวอิศรา (www.isranews.org) รายงานจากจังหวัดตรังว่า ภายหลังจากที่ นายวราวุธ ศิลปอาชา รัฐมนตรีว่าการกระทรวงทรัพยากรธรรมชาติและสิ่งแวดล้อม โพสข้อความในเพจส่วนตัว “TOP Varawut - ท็อป วราวุธ ศิลปอาชา” ระบุ กรมเจ้าท่าได้ระงับการดำเนินงานโครงการขุดลอกร่องน้ำบริเวณปากแม่น้ำตรัง เพื่อช่วยสนับสนุนการเดินเรือและการพัฒนาภาคธุรกิจแถบภาคใต้ โดยขยายพื้นที่เพิ่มขนาดความกว้างของร่องน้ำจากเดิมที่กำลังดำเนินการในปี 2565 นี้ พร้อมตั้งคณะกรรมการร่วมฝ่ายราชการ-ประชาชน เพื่อศึกษาผลกระทบต่อหญ้าทะเล แหล่งอาหารพะยูนก่อนดำเนินการ อันเป็นผลมาจากการออกมาเรียกร้องของชาวบ้านในพื้นที่และนักอนุรักษ์ ทำให้เกิดกระแสการอนุรักษ์พื้นที่หญ้าทะเลแหล่งอาหารพะยูนอีกครั้ง โดยเฉพาะพื้นที่เกาะลิบง อำเภอกันตัง จังหวัดตรัง

(อ่านข้อมูลประกอบใน https://www.facebook.com/TOPVarawut/posts/537938704362465 )

จากการสำรวจพบว่า บริเวณเกาะลิบง ถือเป็นแหล่งอนุรักษ์พะยูนที่สำคัญของเมืองไทย ขึ้นชื่อว่าเป็นเมืองหลวงของพะยูน และเป็นจุดเดียวกันกับกรณีของพะยูนน้องมาเรียม ที่โด่งดังไปทั่วโลกจนเกิดกระแสอนุรักษ์พะยูนในระดับประเทศ โดยปัจจุบันมีการสำรวจพบว่า แหล่งหญ้าทะเลบริเวณเกาะลิบงได้ถูกตะกอนดินจากโครงการขุดลอกร่องน้ำกันตังที่เริ่มดำเนินการเมื่อปี 2562 ทับถมจนเกิดความเสียหายหลายพันไร่ หญ้าคาทะเล ที่เคยมีความสูง 1 เมตร ตอนนี้มีความสูงเหลือแค่ 10 เซนติเมตร เสี่ยงต่อการคุกคามการดำรงชีวิตของพะยูน เสี่ยงเจ็บป่วย-ล้มตาย อาจส่งผลให้มีการอพยพย้ายถิ่น เนื่องจากพะยูนขาดแหล่งอาหารที่เหมาะสม และยังส่งผลกระทบต่อการทำประมงของชาวบ้านในพื้นที่ เนื่องจากสัตว์ทะเลหลายชนิดที่อาศัยแหล่งหญ้าทะเลเป็นพื้นที่อนุบาลได้ลดจำนวนลงอย่างมาก ชาวบ้านไม่สามารถจับสัตว์น้ำมาขายได้ ชาวบ้านในพื้นที่จึงควรมีการศึกษาผลกระทบอย่างละเอียดก่อนดำเนินการ

ขณะที่ในรายงานผลสำรวจของนักวิชาการจากคณะวิทยาศาสตร์และเทคโนโลยีการประมง มหาวิทยาลัยเทคโนโลยีราชมงคลศรีวิชัยตรัง ระบุว่า ในเดือนพฤศจิกายน 2563 ได้รับข้อร้องเรียนจากชุมชนเกาะลิบงเกี่ยวกับการตายของหญ้าทะเล โดยปัญหาตะกอนทรายทับถมในแหล่งหญ้าทะเลซึ่งคาดว่าเกิดจากขุดลอกร่องน้ำแล้วปล่อยทิ้งทรายลงทะเลใกล้กับแหล่งหญ้าทะเลส่งผลกระทบต่อแหล่งหญ้าทะเล นักวิชาการจึงได้ทำการสำรวจประเมินและจัดทำแผนที่ระหว่างวันที่ 28 มกราคม 2564 ถึง 25 กรกฏาคม 2564 ผลการการประเมินแหล่งหญ้าทะเลเกาะลิบง พบว่า มีพื้นที่ทั้งหมด 26 ตารางกิโลเมตร (16,250 ไร่) ครอบคลุมแหล่งหญ้าทะเลทั้งหมด

พบสถานะของแหล่งหญ้าทะเลดังนี้

1.หญ้าทะเลที่สมบูรณ์ปกติมีพื้นที่ 12 ตารางกิโลเมตร (7,500 ไร่)

2.หญ้าทะเลตายมีพื้นที่ 3 ตารางกิโลเมตร (1,875 ไร่)

3.หญ้าทะเลเสื่อมโทรม 9 ตารางกิโลเมตร (5,625 ไร่

4.หญ้าทะเลขาดความหลากหลาย 2 ตารางกิโลเมตร (1,250 ไร่)

ส่วนผลการของระดับความเสียหายของแหล่งหญ้าทะเล โดยเฉพาะหญ้าคาทะเลซึ่งเป็นหญ้าทะเลชนิดหลักของเกาะลิยงและมีบทบาทในการให้ผลผลิตสัตว์น้ำ เนื่องจากหญ้าทะเลที่มีขนาดใหญ่ที่สุดของประเทศ ผลของระดับความเสียหายแบ่งออกเป็น 3 ระดับ คือ 1.ระดับการตายของหญ้าคาทะเล 2.ระดับหญ้าทะเลคาเสื่อมโทรม และ 3.ระดับที่มีความหลากหลายของหญ้าทะเลต่ำ ซึ่งทั้งหมดต้องเร่งฟื้นฟูโดยด่วน ทำให้ในปี 2563 ได้เกิดการคัดค้านของชาวบ้านไม่ให้ทิ้งตะกอนทรายที่ขุดได้ลงทะเล

ทางกรมเจ้าท่าจึงหาทางออกด้วยการนำบางส่วนมาปรับเสริมแนวหน้าท่าเรือกันตังและบางส่วนที่หาทีทิ้งไม่ได้ก็นำมากองเอาไว้ด้านหลังท่าเรือ จนปัจจุบันก็ยังไม่สามารถหาที่ทิ้งตะกอนทรายจำนวนมหาศาลนั้นได้ และเริ่มได้รับการตำหนิจากประชาชนในละแวกใกล้เคียง ในเรื่องมลภาวะฝุ่นทรายที่ถูกลมพัดออกมารบกวน

หากย้อนกลับไป ความเข้มแข็งของความร่วมมือระหว่างชาวบ้านในพื้นที่กับภาครัฐ โดยเฉพาะกระทรวงทรัพยากรธรรมชาติและสิ่งแวดล้อม โดยกรมอุทยานแห่งชาติ สัตว์ป่า และพันธุ์พืช และกรมทรัพยากรทางทะเลแลชายฝั่ง ได้เริ่มเกิดเป็นรูปธรรมนับแต่ปี 2562 ในกรณีของมาเรียม ซึ่งเป็นลูกพะยูนเพศเมียที่ได้มาเกยตื้นที่อ่าวทึง ตำบลอ่าวนาง อำเภอเมือง จังหวัดกระบี่ ขณะมีอายุได้เพียง 6 เดือนเท่านั้น เปรียบกับมนุษย์ยังอยู่ในวัยทารก เจ้าหน้าที่พยายามผลักดันกลับสู่ทะเลหลายครั้ง แต่ลูกพะยูนมาเรียมยังคงว่ายวนเวียนในจุดเดิม เจ้าหน้าจึงตัดสินใจหาที่อยู่ที่เหมาะสม คือบริเวณอ่าวบาตูปูเต๊ะ เกาะลิบง อำเภอกันตัง จังหวัดตรัง ซึ่งมีความพร้อมทุกด้าน ภายใต้การดูแลของเจ้าหน้าที่เขตห้ามล่าสัตว์ป่าหมู่เกาะลิบง สถาบันวิจัยทรัพยากรทางทะเลและชายฝั่งอันดามัน กรมทรัพยากรทางทะเลและชายฝั่ง (ทช.) ทีมพิทักษ์ดุหยง ผู้นำท้องที่ท้องถิ่น จิตอาสา ทีมสัตวแพทย์

เจ้าหน้าที่ต้องต้องคอยป้อนนมจนกว่ามาเรียมจะแข็งแรงพอที่จะกินหญ้าทะเลได้อย่างเดียว มาเรียมจึงถือเป็นพะยูนตัวแรกของไทยที่มนุษย์ให้นมในสภาวะธรรมชาติ การดูแลมาเรียมเป็นงานที่เหนื่อยเอาการ แต่เจ้าหน้าที่และชาวบ้านในพื้นที่ก็ผูกพันกับมาเรียม รู้สึกว่าเหมือนลูกหลาน แต่สุดท้ายโชคร้ายที่มาเรียมต้องมาจากไปด้วยขยะพลาสติกตามผลชันสูตร

พล.อ.ประยุทธ์ จันทร์โอชา นายกรัฐมนตรี ออกมากล่าวในขณะนั้นว่า ได้พบเศษพลาสติกเล็กๆ หลายชิ้นขวางลำไส้ จนมีอาการอุดตันบางส่วนและอักเสบ ทำให้มีแก๊สสะสมอยู่เต็มทางเดินอาหาร มีการติดเชื้อในกระแสเลือด ปอดเป็นหนอง ตามมา ได้สร้างความโศกเศร้าและเสียใจให้กับวงการนักอนุรักษ์และประชาชนชาวไทยเป็นอย่างมาก จึงได้สั่งการให้กระทรวงทรัพยากรธรรมชาติฯ เร่งจัดทำแผนการอนุรักษ์พะยูนแห่งชาติ โดยการกำหนดเป้าหมายให้เพิ่มจำนวนพะยูนในประเทศไทยให้ได้ 50% ภายใน 10 ปี ให้ใช้บทเรียนจากกรณีมาเรียมที่คนทั้งประเทศได้ให้ความรัก ความหวังกับการเลี้ยงดูมาเรียมและไม่ต้องการให้มาเรียมต้องตายฟรี พร้อมทั้งกำชับให้มีการถอดบทเรียน “ลิบงโมเดล” รวมทั้งการกระชับ Road map ลดการใช้พลาสติกที่ใช้ครั้งเดียวทิ้ง โดยนำความสูญเสียในครั้งนี้มาเป็นแนวทางในการดูพะยูนตัวอื่นๆ

อย่างไรก็ตามล่าสุด นายจรัญ ดำเนินผล ผอ.สำนักงานพัฒนาและบำรุงรักษาทางน้ำที่ 3 กรมเจ้าท่า เปิดเผยกับอิศรา ว่า เรื่องการตั้งคณะกรรมการร่วมดังกล่าวเพื่อศึกษาผลกระทบก่อนขุดลอกร่องน้ำกันตังนั้น ขณะนี้ได้ส่งเรื่องให้กับคณะอนุกรรมการพะยูนจังหวัดตรัง ซึ่งจัดตั้งขึ้นตามแผนอนุรักษ์พะยูนแห่งชาติ เพื่อร่วมรวบรายชื่อคณะกรรมการร่วม แล้วส่งให้กรมเจ้าท่าตามลำดับแล้ว คณะกรรมการร่วมนอกจากจะมีคณะอนุกรรมการพะยูนแล้ว ยังต้องมีนักวิชาการสิ่งแวดล้อมภาคส่วนอื่นมาร่วมด้วย เช่น นักวิชาการสิ่งแวดล้อมจากมหาวิทยาลัยเทคโนโลยีราชมงคลศรีวิชัย จากกระทรวงทรัพยากรธรรมชาติและสิ่งแวดล้อม รวมทั้งนักวิชาการจากมูลนิธิอันดามันด้วย

“แต่ในปี 2565-2566 จะไม่มีการขุดลอกร่องน้ำ เพื่อให้ทุกอย่างตกผลึก มีการศึกษาที่ชัดเจนว่าหากขุดแล้วจะไม่มีผลกระทบ การจะเข้ามาดำเนินการได้นั้นต้องดูว่าจะมีผลกระทบต่อหญ้าทะเลหรือไม่ การกำหนดจุดทิ้งตะกอน ว่าจะทิ้งในทะเล หรือ ทิ้งบนบก ต้องกำหนดจุดที่ชัดเจน ปริมาณต้องชัดเจนเพื่อไม่ให้ตะกอนกระทบต่อหญ้าทะเลและสิ่งแวดล้อม”นายจรัญกล่าว

“แต่ในปี 2565-2566 จะไม่มีการขุดลอกร่องน้ำ เพื่อให้ทุกอย่างตกผลึก มีการศึกษาที่ชัดเจนว่าหากขุดแล้วจะไม่มีผลกระทบ การจะเข้ามาดำเนินการได้นั้นต้องดูว่าจะมีผลกระทบต่อหญ้าทะเลหรือไม่ การกำหนดจุดทิ้งตะกอน ว่าจะทิ้งในทะเล หรือ ทิ้งบนบก ต้องกำหนดจุดที่ชัดเจน ปริมาณต้องชัดเจนเพื่อไม่ให้ตะกอนกระทบต่อหญ้าทะเลและสิ่งแวดล้อม”นายจรัญกล่าว

@ นายจรัญ ดำเนินผล

ในฐานะฝ่ายกรมเจ้าท่า นายจรัญ บอกว่า จริงๆมีผลการศึกษาการขุดลอกอยู่แล้ว แต่เมื่อนำเสนอต่อคณะอนุกรรมการพะยูนจังหวัดตรัง ได้มีข้อสงสัยอีกหลายประเด็น และทางกลุ่มอนุรักษ์เรียกร้องให้ไปศึกษาเพิ่มเติม เช่น เรื่องการเคลื่อนย้ายของตะกอนในหน้ามรสุมว่าไปในทิศทางใด การฟุ้งกระจายของตะกอน หากมีการขยายร่องน้ำจะส่งผลกระทบด้านใดบ้าง และการนำหินสายสมอในร่องน้ำออก จริงๆแล้วการขุดลอกร่องน้ำกันตังมีการขุดมาตลอดตั้งแต่ปี 2509 และมามีปัญหาเมื่อราวปลายปี2562 ซึ่งยังฟันธงไม่ได้ว่าเกิดขึ้นจากสาเหตุของมรสุม คลื่นลมแรง หรืออะไรกันแน่ และไม่มีการขุดมาตั้งแต่ปี2563 แต่ปัจจุบันยังพบว่าหญ้าทะเลยังมีตายเพิ่มเติม ไม่ได้เฉพาะที่เกาะลิบง จากข้อมูลที่มีการสำรวจ พบว่าหญ้าทะเลบริเวณหาดเจ้าไหม อ่าวหยงหลำ อำเภอสิเกา รวมถึงจังหวัดสตูล จังหวัดกระบี่ ก็ตายจำนวนมากเช่นกัน หรือแม้แต่ปะการังในจังหวัดภูเก็ตก็ตายเช่นเดียวกัน จึงต้องศึกษาให้ชัดว่าหญ้าทะเลตายเพราะอะไร เพราะภาวะโลกร้อน หรือการเปลี่ยนแปลงของน้ำทะเล ซึ่งต้องหาคำตอบและตกผลึกให้ได้

ขณะที่นายภาคภูมิ วิธานติรวัฒน์ ผู้ประสานงานมูลนิธิอันดามัน จังหวัดตรัง กล่าวกับอิศราว่า คาดว่าทางฝ่ายวิชาการของมูลนิธิอันดามัน รวมถึงกลุ่มประมงพื้นบ้าน นักวิชาการด้านสิ่งแวดล้อม จะเข้าเป็นคณะกรรมการร่วมด้วย เราไม่ได้ปฏิเสธเรื่องการขุดลอก เพราะมองว่าการเดินเรือขนส่งสินค้าในแม่น้ำตรังก็เป็นเรื่องจำเป็น เมื่อแม่น้ำตื้นเขินก็ต้องมีการขุดลอก ตามหลักที่ตกลงกันไว้ว่าจะขุดลอกเฉพาะที่จำเป็น และกรมเจ้าท่าก็ไม่ควรขยายร่องน้ำให้ลึก หรือกว้างเกินที่ได้รับประกันความลึกร่องน้ำไว้ที่ 55 เมตร หากจะขุดลึกกว่านี้ ปากร่องน้ำที่จะขยายให้กว้างก็ต้องทุบหินสายสมอออกบางส่วน ก็จะก่อผลกระทบต่อสิ่งแวดล้อม เพราะปริมาณหิน ทราย จากการขุดลอกมีจำนวนมหาศาล โดยแนวหินสายสมอเป็นแนวหินที่ต่อเนื่องตั้งแต่เกาะลิบง อำเภอกันตัง ไปจนถึงอำเภอหาดสำราญ และ อำเภอปะเหลียน ที่สำคัญแนวหินสายสมอจะเป็นตัวชะลอน้ำ ในช่วงฤดูมรสุม ชะลอตะกอนดินไม่ให้ไหลอย่างรวดเร็วไปทับหญ้าทะเลที่เป็นแหล่งอนุบาลสัตว์น้ำ และชาวประมงพื้นบ้านใช้หินสายสมอเป็นที่หลบพายุ ดังนั้นการทุบหินสายสมอจะกระทบต่อระบบนิเวศน์

@ นายภาคภูมิ วิธานติรวัฒน์

นายภาคภูมิกล่าวอีกว่า หากจะดำเนินการตามกรมเจ้าท่าที่จะขุดให้ลึกถึง 65 เมตร ขยายความกว้าง 90 เมตร เป็นแนวคิดความลึกที่อยากได้ช่วงน้ำลงต่ำสุด แต่จะทำให้เกิดตะกอนจากการขุดลอกที่เป็นดินกับทรายกว่า 2.6 ล้านคิว และเป็นหินกว่า 6.3 แสนคิว หากเอาไปทิ้งในทะเลจะส่งผลกระทบกับสิ่งแวดล้อมแน่นอน และการขุดลอกตามความจำเป็นต้องมาดูกันว่าจำเป็นแค่ไหน และการเดินเรือแนวแม่น้ำตรังสามารถเดินเรือได้อยู่แล้วในช่วงน้ำขึ้น โดยกายภาพแม่น้ำตรังจะมีการขึ้นลงของน้ำทะเล ในช่วงน้ำขึ้นความลึกใช้ได้อยู่แล้ว สามารถเดินเรือได้ตามช่วงเวลา

“แล้วปริมาณการจราจรการขนส่งทางน้ำ มันมีความถี่ มีการสัญจรตลอด 24 ชั่วโมงหรือเปล่า ซึ่งข้อมูลที่ทราบในปัจจุบันไม่ได้มีความหนาแน่น วันหนึ่งมีแค่ขบวนเดียว บางวันก็ไม่มีเลย ฉะนั้นสามารถบริหารจัดการการเดินเรือได้อยู่ หากการขนส่งทางน้ำต้องรอน้ำขึ้นบ้าง 2-3 ชั่วโมง ก็ไม่ก่อให้เกิดความเสียที่รุนแรง การขุดลอกและการเดินเรือ ไม่มีใครขัดข้อง แต่จำเป็นต้องศึกษาหารือกันอย่างรอบคอบ ทำตามจำเป็น ไม่ก่อให้เกิดผลกระทบต่อทรัพยากร เพราะปากแม่น้ำตรังและเกาะลิบง ที่ได้รับผลกระทบจากตะกอนทราย เป็นแหล่งหญ้าทะเลที่ใหญ่ที่สุดของจังหวัดตรัง เป็นแหล่งอาศัยของพะยูนที่มีความหนาแน่นนับร้อยๆตัว และที่สำคัญไม่สามารถหาพื้นที่ไหนทดแทนแหล่งหญ้าทะเลบริเวณนั้นได้อีกแล้ว”นายภาคภูมิระบุ

“แล้วปริมาณการจราจรการขนส่งทางน้ำ มันมีความถี่ มีการสัญจรตลอด 24 ชั่วโมงหรือเปล่า ซึ่งข้อมูลที่ทราบในปัจจุบันไม่ได้มีความหนาแน่น วันหนึ่งมีแค่ขบวนเดียว บางวันก็ไม่มีเลย ฉะนั้นสามารถบริหารจัดการการเดินเรือได้อยู่ หากการขนส่งทางน้ำต้องรอน้ำขึ้นบ้าง 2-3 ชั่วโมง ก็ไม่ก่อให้เกิดความเสียที่รุนแรง การขุดลอกและการเดินเรือ ไม่มีใครขัดข้อง แต่จำเป็นต้องศึกษาหารือกันอย่างรอบคอบ ทำตามจำเป็น ไม่ก่อให้เกิดผลกระทบต่อทรัพยากร เพราะปากแม่น้ำตรังและเกาะลิบง ที่ได้รับผลกระทบจากตะกอนทราย เป็นแหล่งหญ้าทะเลที่ใหญ่ที่สุดของจังหวัดตรัง เป็นแหล่งอาศัยของพะยูนที่มีความหนาแน่นนับร้อยๆตัว และที่สำคัญไม่สามารถหาพื้นที่ไหนทดแทนแหล่งหญ้าทะเลบริเวณนั้นได้อีกแล้ว”นายภาคภูมิระบุ

นับแต่ปี 2562 เป็นต้นมา กระแสการอนุรักษ์พะยูนและหญ้าทะเลในพื้นที่จังหวัดตรัง ได้เข้มข้นจริงจังมากขึ้น ทุกการดำเนินการที่อาจสร้างผลกระทบ ถูกศึกษาทบทวน ชาวบ้านในพื้นที่เริ่มตระหนักและช่วยกันดูแล พื้นที่อยู่อาศัยของ “พะยูน” ถูกปกป้องมากขึ้น จนผลสำรวจล่าสุดของกรมทช. พบประชากรพะยูนเพิ่มขึ้นจากเดิม 150 ตัวในช่วงก่อนปี 2562 เพิ่มเป็นมากกว่า 250 ตัว ในช่วงต้นปีที่ผ่านมา โดยประชากรส่วนใหญ่อยู่ในพื้นที่ทะเลตรัง โดยเฉพาะเกาะลิบง

แต่เมื่อพะยูนเป็นสิ่งมีชีวิต ย่อมมีปัจจัยที่กระทบต่อการดำรงชีวิตได้หลายสาเหตุ มติครม.เมื่อปี 2562 จึงต้องกำหนดให้มี แผนอนุรักษ์พะยูนแห่งชาติ ระยะที่ 1(พ.ศ. 2563-2565) หรือ “มาเรียมโปรเจคขึ้น”

ส่วนจะศักดิ์สิทธิหรือไม่ อยู่ที่การดำเนินการที่ต้องหาทางออกร่วมกัน",วันอาทิตย์ ที่ 10 เมษายน 2565 เวลา 09:19 น.,2022-04-10 09:19:00,https://www.isranews.org/article/community/comm-news/107982-inves019633.html,"ทรัพยากร-สิ่งแวดล้อม,Isranews,รายงาน-สกู๊ป,เรื่องเด่น - สำนักข่าวอิศรา","ขุดลอกร่องน้ำกันตัง,กรมเจ้าท่า",27091
เปิดกล่องของขวัญวันเด็ก ส่งมอบ 'คุณภาพการศึกษา' สู่โรงเรียนพื้นที่ห่างไกล,"""...ด้วยหัวใจที่ทุ่มเท แต่ด้วยข้อจำกัดหลายด้านรวมทั้งบุคลากรที่มาทำหน้าที่ครูในโรงเรียนตำรวจตระเวนชายแดน หลายคนไม่ได้จบครูมาโดยตรง และมีภารกิจหลายด้านที่ต้องรับผิดชอบ จนอาจเป็นข้อจำกัดที่ส่งผลต่อคุณภาพการเรียนรู้ในห้องเรียนของเด็ก ๆ...""

............................................................................

ช่วงเทศกาลวันเด็ก หลายคนเคยเลือกที่จะนำสิ่งของ เครื่องใช้ ชุดนักเรียน แบบเรียน อุปกรณ์การเรียน ข้าวสารอาหารแห้ง ไปมอบให้กับเด็ก ๆ ในพื้นที่ห่างไกลทุรกันดารโดยเฉพาะโรงเรียนตำรวจตระเวนชายแดน ที่กระจายตัวอยู่ทั่วประเทศ เพื่อเป็นของขวัญวันเด็กที่ถือเป็นการส่งมอบกำลังใจและสร้างรอยยิ้มให้กับพวกเขาได้เป็นอย่างดี แม้ว่าสถานการณ์ปัจจุบันทำให้รูปแบบของการจัดงานวันเด็กจำเป็นต้องปรับเปลี่ยนไปจากเดิมทั้งรูปแบบและวิธีการ ซึ่งเชื่อว่าเด็ก ๆ ทุกคนต่างมีความหวังต่อการให้จากผู้ใหญ่ทุกคนเช่นเคย

วันนี้เราได้เห็นความร่วมแรงร่วมใจของคนในสังคมที่ออกมาช่วยกันลดช่องว่างทางการศึกษาสำหรับนักเรียนทั้งในเมืองและพื้นที่ห่างไกล แต่นอกจาก 'ของขวัญ' ที่เป็นสิ่งของเครื่องใช้อุปกรณ์การเรียนแล้ว 'คุณภาพการศึกษา' เป็นอีกสิ่งหนึ่งที่เด็ก ๆ ทุกคนอยากได้เป็นของขวัญในวันเด็ก ไม่แพ้ข้าวของเครื่องใช้ แม้ว่าจะไม่ใช่สิ่งที่เขาจะจับต้องหรือนำไปใช้ได้ในทันทีทันใด แต่วิชาความรู้ที่เกิดขึ้นจากคุณภาพการศึกษาเหล่านี้จะเป็นสิ่งที่ติดตัว มีประโยชน์และยั่งยืนสำหรับพวกเขาต่อไปในอนาคต

ด้วยหัวใจที่ทุ่มเท แต่ด้วยข้อจำกัดหลายด้านรวมทั้งบุคลากรที่มาทำหน้าที่ครูในโรงเรียนตำรวจตระเวนชายแดน หลายคนไม่ได้จบครูมาโดยตรง และมีภารกิจหลายด้านที่ต้องรับผิดชอบ จนอาจเป็นข้อจำกัดที่ส่งผลต่อคุณภาพการเรียนรู้ในห้องเรียนของเด็ก ๆ

นำการศึกษาที่มีคุณภาพไปสู่ 50 โรงเรียน 15 จังหวัดชายแดนห่างไกล

ดร.อุดม วงษ์สิงห์ ผู้อำนวยการสำนักพัฒนาคุณภาพครู นักศึกษาครู และสถานศึกษา กสศ. กล่าวว่า กสศ.ร่วมกับกองบัญชาการตำรวจตระเวนชายแดน และสถาบันอุดมศึกษาในพื้นที่ ได้แก่ มหาวิทยาลัยทักษิณ มหาวิทยาลัยราชภัฏพิบูลสงคราม มหาวิทยาลัยราชภัฏกำแพงเพชร มหาวิทยาลัยราชภัฏอุดรธานี มหาวิทยาลัยราชภัฏเลย และมหาวิทยาลัยราชภัฏเพชรบุรี สนับสนุนการพัฒนาสมรรถนะครูสู่การพัฒนาศักยภาพของเด็กที่เหมาะสมตามช่วงวัย ในโรงเรียนตำรวจตระเวนชายแดนนำร่อง 50 โรงเรียน ในพื้นที่ 15 จังหวัด ได้แก่ ราชบุรี กาญจนบุรี เพชรบุรี ประจวบคีรีขันธ์ เลย อุดรธานี บึงกาฬ พิษณุโลก เพชรบูรณ์ อุตรดิตถ์ ตาก สงขลา ตรัง สตูล และพัทลุงซึ่งจะมีคุณครูได้รับการพัฒนา รวม 485 คน และมีนักเรียนได้รับประโยชน์ระยะต้น 5,335 คนโดยโครงการนี้เริ่มดำเนินงานในปีการศึกษา 2563 และจะสามารถขยายผลไปยังนักเรียนรุ่นอื่นๆได้อีกต่อไป

“ที่ผ่านมาการทำงานในระดับพื้นที่เกิดขึ้นจากความร่วมมือของ 3 ฝ่ายอย่างเป็นรูปธรรมและลงตัวจนเป็นโมเดลการพัฒนาโรงเรียนในพื้นที่ห่างไกลได้อีกรูปแบบหนึ่งได้แก่ สถาบันอุดมศึกษาในพื้นที่ทีมโค้ชในพื้นที่ และนายตำรวจนิเทศ ตชด. โดยได้เข้าไปสำรวจความต้องการจำเป็นของครูใหญ่ ครูผู้สอน นักเรียน ผู้ปกครอง และชุมชน ในโรงเรียน ตชด.นำร่อง ทั้ง 50 โรงเรียน ว่ามีความต้องการพัฒนาสมรรถนะการเรียนรู้ของผู้เรียนในเรื่องใด จากนั้นจึงนำโจทย์การพัฒนาผู้เรียนที่เกิดขึ้นจากความต้องการของทุกฝ่าย ไปสู่การออกแบบกิจกรรมเพื่อพัฒนาสมรรถนะในการจัดการเรียนรู้ของครูในโรงเรียน ตชด.โดยเน้นการพัฒนาสมรรถนะในการจัดการเรียนรู้เชิงบูรณาการจากภาระงานที่ปฏิบัติโดยใช้โรงเรียนเป็นฐาน” นับเป็นมิติใหม่ของการพัฒนาคุณภาพครูและโรงเรียน ตชด. ของประเทศไทยที่สามารถต่อยอดจากฐานการทำงานเดิมที่มีอยู่แล้วได้อย่างลงตัว

พัฒนาจากโจทย์จริงของแต่ละโรงเรียน ไม่ดึงครูออกจากพื้นที่มาอบรมด้วยวิธีเดิมๆ

ดร.จิตติมา เจือไทย ผู้จัดการโครงการพัฒนาครูในโรงเรียนตำรวจตระเวนชายแดน เพื่อยกระดับคุณภาพการศึกษาของโรงเรียนในถิ่นทุรกันดาร กสศ. กล่าวว่า แนวคิดสำคัญในการดำเนินงานโครงการ คือไม่ต้องการ ดึงครูออกมาจากพื้นที่ เนื่องจากโรงเรียน ตชด. ส่วนใหญ่ตั้งอยู่ในพื้นที่ห่างไกลทุรกันดาร การเดินทางออกมา แต่ละครั้งย่อมสร้างความไม่สะดวกให้กับคุณครูและยังต้องใช้เวลานานจนอาจส่งผลกระทบไปถึงการเรียนการสอนของนักเรียน ดังนั้น คณาจารย์จากสถาบันอุดมศึกษาในพื้นที่ ทีมโค้ชในพื้นที่ และนายตำรวจนิเทศ ตชด. จึงเป็นผู้เข้าไปจัดกิจกรรมพัฒนาสมรรถนะครูในโรงเรียน ตชด. นำร่อง 50 แห่ง เพื่อพัฒนาคุณภาพการเรียนรู้ของผู้เรียนตามเป้าหมายที่ครู นักเรียน และชุมชนได้ร่วมกันสะท้อนความต้องการ เพราะนอกจากจะได้ประโยชน์ ในแง่ของการพัฒนาสมรรถนะของครู ตชด. ในการจัดการเรียนรู้เพื่อศิษย์แล้ว ยังทำให้ผู้จัดกิจกรรมการพัฒนาได้เข้าใจบริบท สภาพปัญหา และข้อจำกัดของโรงเรียน ตชด. จนนำไปสู่ความร่วมมือในการพัฒนาและช่วยเหลือในมิติอื่นๆ ที่ได้พบเห็นจากสภาพจริง

“ความต้องการในการพัฒนาผู้เรียนในโรงเรียนนำร่อง 50 แห่ง ส่วนใหญ่กว่าร้อยละ 60 ต้องการให้พัฒนาทักษะภาษาไทยและการอ่านออกเขียนได้เพราะโรงเรียนตำรวจตระเวนชายแดนเกือบทั้งหมดตั้งอยู่ในเขตแนวชายแดน นักเรียนจำนวนมากเป็นกลุ่มชาติพันธุ์ที่ไม่ได้ใช้ภาษาไทยเป็นภาษาหลักทำให้มีปัญหาเรื่องการอ่านออกเขียนได้จำนวนมาก โดยภายหลังจากการไปจัดกิจกรรมพัฒนาสมรรถนะครูเพื่อให้ครูไปจัดกระบวนการเรียนรู้สู่การพัฒนาสมรรถนะผู้เรียน พบว่า ในหลายโรงเรียนสามารถเห็นผลความเปลี่ยนแปลงได้อย่างชัดเจน”

ร่วมกันออกแบบ ยึดเด็กเป็นศูนย์กลาง แก้ปมปัญหาถูกจุด

โรงเรียนตำรวจตระเวนชายแดนตะโกปิดทอง และโรงเรียนตำรวจตระเวนชายแดนบ้านถ้ำหิน อ.สวนผึ้ง จ.ราชบุรี เป็นอีกหนึ่งในตัวอย่างความสำเร็จที่เด็กๆ สามารถอ่านออกเขียนได้เพิ่มมากขึ้น ดร.นิตยา เรืองมาก รองคณบดีคณะครุศาสตร์มหาวิทยาลัยราชภัฏหมู่บ้านจอมบึง ซึ่งทำงานร่วมกับมหาวิทยาลัยราชภัฏเพชรบุรีกล่าวว่า ทีมคณาจารย์ได้เข้าไปช่วยจัดกิจกรรมการพัฒนาทักษะภาษาไทย เริ่มต้นจากการเข้าไปคุย สำรวจความต้องการ และทำ SWOT ทั้งกลุ่มโรงเรียนและศิษย์เก่าว่าอยากให้พัฒนาอะไรมากที่สุดซึ่งสองกลุ่มพูดตรงกันว่าอยากให้พัฒนาการอ่านออกเขียนได้เพราะเด็กส่วนใหญ่เป็นเด็กชาติพันธุ์

จากนั้นทางคณาจารย์จึงได้ร่วมกันวางแผนและออกแบบการจัดกิจกรรมเพื่อเพิ่มสมรรถนะในการจัดการเรียนรู้เพื่อการอ่านออกเขียนได้ให้กับครู ตชด. ในโรงเรียน ตชด.ตะโกปิดทอง 12 คน และโรงเรียน ตชด.บ้าน ถ้ำหิน อีก 14 คน โดยใช้โมเดลการอ่านออกเขียนได้ของ นายศิวกานท์ ปทุมสูติ ซึ่งก่อนจัดกิจกรรมการพัฒนา จะจัดการทดสอบนักเรียนทั้งการอ่านออกเสียง การเขียนตามคำบอกและดูผล ก่อนจะออกแบบฝึกว่าครูจะต้องสอนอะไรบ้างในแต่ละครั้งจะต้องทำอย่างไร ซึ่งส่วนใหญ่ตัวโมเดลการสอนจะมีครบทั้ง หลักสูตร นวัตกรรม สื่อการสอน

ในช่วงของการเข้าไปจัดกิจกรรม คุณครูจะได้พัฒนาศักยภาพทั้งรูปแบบ วิธีการสอน ไปจนถึงเทคนิคการสอน เช่นการยืนหน้าชั้นเรียน การใช้ตัวอักษร การทำสื่อให้เกิดความน่าสนใจ แม้แต่วิธีการเขียนกระดานของคุณครูที่จะส่งผลต่อเด็กเวลาให้เด็กเขียนตามที่คุณครูเขียน ซึ่งตัวอย่างเหล่านี้สามารถนำไปปรับใช้ในวิชาภาษาอังกฤษ วิทยาศาสตร์ได้ด้วย จากนั้นจึงให้คุณครูได้นำสิ่งที่ได้ไปจัดการสอนให้เด็กจริง

“ตรงนี้ช่วยครูได้มากเพราะเข้าใจว่าครู ตชด. จำนวนมากไม่ได้จบครูมาโดยตรง เราจึงเข้าไปช่วยพัฒนาการสอนให้ดีขึ้นได้ สร้างการเรียนรู้ให้เกิดขึ้น บางทีเกิดปัญหาเมื่อไปนิเทศก็ช่วยแก้ปัญหาจากของจริง ซึ่งสุดท้ายก็สามารถเกิดผลการเปลี่ยนแปลงที่ชัดเจน เด็กอ่านออกเขียนได้ กล้าพูดมากขึ้นจากแต่ก่อนพูดไม่ชัด ไม่กล้าพูดเพราะกลัวโดนเพื่อนล้อ จนได้ฝึกแล้วทำให้เกิดการพัฒนา ครูเองได้รับการพัฒนาไปพร้อมกันด้วย” ดร.นิตยากล่าว

โค้ชถูกจุด ก็เปลี่ยนได้ทันทีครูและเด็กๆตชด.ไม่กลัวภาษาอังกฤษอีกแล้ว

อีกกิจกรรมที่เห็นผลความสำเร็จชัดเจนคือการพัฒนาการสอนภาษาอังกฤษ ซี่งมหาวิทยาลัยราชภัฏอุดรธานี ไปจัดกิจกรรมพัฒนาการสอนภาษาอังกฤษให้กับ 2 โรงเรียนคือ โรงเรียนตำรวจตระเวนชายแดนบ้าน คำชมภู จังหวัดบึงกาฬ และโรงเรียนตำรวจตระเวนชายแดนบ้านห้วยเวียงงาม จังหวัดอุดรธานี โดย ดร.ปุณรัตน์ พิพิธกุล คณบดีคณะครุศาสตร์ มหาวิทยาลัยราชภัฏอุดรธานี กล่าวว่า จากการสำรวจ 10 โรงเรียนที่รับผิดชอบ ได้ข้อสรุปโดยจัดกิจกรรมเพื่อพัฒนาภาษาอังกฤษ 2 โรงเรียนและการอ่านออกเขียนได้อีก 8 โรงเรียน

การพัฒนาทักษะภาษาอังกฤษได้เน้นการเรียนรู้แบบประยุกต์เข้ากับ Farm School หรือใช้โรงเรียนเป็นฐาน ออกแบบการเรียนการสอนจากสิ่งที่โรงเรียนมี โดยใช้กระบวนการไปจัดกิจกรรมพัฒนาครูที่โรงเรียนในแต่ละด้านรวมทั้งการผลิตสื่อการสอน ปรับวิธีการสอน การเขียนแผนการสอน เน้นไปที่การใช้แหล่งเรียนรู้ของโรงเรียนและชุมชน และการประเมินผลผู้เรียน

สำหรับการจัดกิจกรรม3 วันจะเริ่มจาก โฟนิคส์ (Phonics) หรือการฝึกออกเสียงที่มีงานวิจัยระบุว่าโรงเรียนที่ใช้วิธีนี้จะได้ผลมากกว่าโรงเรียนที่ไม่ได้ใช้ถึงสามเท่า จากนั้นจึงมาต่อที่การสอนภาษาอังกฤษโดยบูรณาการกับ Farm School ใช้สิ่งรอบตัวมาเป็นบทเรียน กิจกรรม ให้กล้าใช้ภาษาอังกฤษ โดยมีกิจกรรมที่สลับสับเปลี่ยนไปเช่น เช็คอินความรู้สึก ปิดตาทายกลิ่นผลไม้ เมื่อได้คำศัพท์ ก็ขยับไปเป็นวลีและประโยค รวมทั้งนำเกมมาประยุกต์ใช้เช่นทำแผนที่โรงเรียนซี่งจะได้ทักษะการบอกทิศทางการอธิบายรายละเอียด

ทั้งหมดต้องเริ่มไปสร้างความมั่นใจให้คุณครูว่า อย่ากลัวภาษาอังกฤษ ภาษาอังกฤษเริ่มได้จากสิ่งรอบตัวที่เขามี เมื่อครบเดือนที่คุณครูเริ่มปรับวิธีการสอนแล้วต้องไปนิเทศ จะพบว่าเด็กรู้สึกว่าภาษาอังกฤษไม่น่ากลัว คำศัพท์เขาอาจไม่รู้ทั้งหมด หรือตัวอักษรบางตัวอาจยากสำหรับเขาแต่ก็มีบางตัวที่เขาจำได้ เขากล้าที่จะลองมากขึ้น กล้าเล่นเกมไม่กลัวที่จะผิด กล้าผสมคำ ครูเองก็มีความสุข สนุกไปกับเด็ก จนไปค้นหาเกมจากในอินเตอร์เน็ตมาสอนเพิ่ม

นี่เป็นเพียงแค่ตัวอย่างความเปลี่ยนแปลงที่เกิดขึ้น กับทั้งตัวคุณครูและนักเรียนในโรงเรียนตำรวจตระเวนชายแดน ซี่งยังมีอีกหลายตัวอย่างที่ประสบความสำเร็จ จาก 50 โรงเรียนนำร่องทั่วประทศ เพื่อนำการศึกษาที่มีคุณภาพไปให้ถึงเด็กทุกคนอย่างเสมอภาค

#กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage",วันพุธ ที่ 13 มกราคม 2564 เวลา 12:07 น.,2021-01-13 12:07:00,https://www.isranews.org/article/community/comm-news/95011-isranews-35.html,"การศึกษา-ระบบสุขภาพ,Isranews,เวทีทัศน์,Thaireform,ข่าวเด่น นโยบายสาธารณะ,Community","ของขวัญวันเด็ก,โรงเรียนพื้นที่ห่างไกล,ตำรวจตระเวนชายแดน",30253
ความขาดที่สมบูรณ์...พลังที่ซ่อนเร้นของคนพิการ,"""...คนพิการที่สามารถยอมรับความพิการของตนเองได้ และหันมาหาหนทางในการประกอบอาชีพ มากกว่าการรอรับเพียงเบี้ยยังชีพคนพิการนั้น ต่างมีความคิด ความรู้สึกไปในทำนองเดียวกันว่า การทำงานทำให้เกิดความภาคภูมิใจ การรวมกลุ่มกันประกอบอาชีพ ทำให้มีเพื่อน มีสังคม เกิดความรักใคร่กลมเกลียว ต้องการช่วยเหลือแบ่งปันกัน และการช่วยเหลือคนอื่นย่อมทำให้เห็นคุณค่าในตนเอง เห็นคุณค่าในความเป็นมนุษย์ทั้งของตนเองและผู้อื่น...""

...................

เมี่ยงน้ำปลาร้า ปลาดุกย่าง ส้มตำใส่ผักก้านจอง ข้าวปุ้นฮ้อน หรือขนมจีนร้อ น รสชาติอาหารฝีมือคนพิการกับบรรดาเพื่อนฝูงที่ทำมาเลี้ยงเราในวันที่นัดพบปะพูดคุยกันถึงโครงการเสริมศักยภาพอาชีพคนพิการระดับตำบล จังหวัดเลยนั้น ยังคงติดอยู่ในความคำนึงถึง ไม่ใช่เพียงเพราะรสอาหารที่มาจากคนปรุงที่มีฝีมือ วัตถุดิบที่สด สะอาด ปลอดภัย เพราะเป็นผักและปลาที่ปลูกและเลี้ยงอย่างธรรมชาติเท่านั้น แต่ยังเป็นเพราะความสนุกสนานในการสนทนา การผลัดกันเล่าเรื่องวันเก่า ๆ ของตัวเองที่ไม่ยอมรับความพิการ จนมาถึงวันนี้ ที่ไม่มีใครในกลุ่มนี้มัวพะวงกับความพิการของตนเองอีกแล้ว มีแต่ความภาคภูมิใจที่สามารถทำมาหาเลี้ยงชีพได้เหมือนคนทั่วไป ที่สำคัญได้เป็นต้นแบบในการช่วยเหลือคนพิการอื่น ๆ ด้วย

นี่คือความงดงามที่ประทับ หลอมรวมไปกับรสอร่อยของอาหารในวันนั้น เสียงหัวเราะเฮฮาร่าเริง และเรื่องราวที่คนพิการแต่ละคนผลัดกันเล่าถึงอดีตของตัวเองอย่างขบขัน ทำให้เราต้องพยายามนึกว่า คนพิการกลุ่มนี้ตอนที่ยังไม่กล้าออกมาพบปะผู้คน ไม่ยอมรับนับถือตัวเอง ไม่แม้แต่จะอยากเจอคนพิการด้วยกันเองนั้น มีสภาพเป็นอย่างไร

การประกอบอาชีพ ไม่ใช่แค่เรื่องของการหารายได้ แต่เป็นสิ่งที่ทำให้คนที่เคยรู้สึกว่าตัวเองไม่มีที่ยืน ไม่มีศักดิ์ศรี เพราะไม่ปกติเหมือนคนทั่วไป กลับมาภาคภูมิใจในตัวเองได้อย่างเต็มเปี่ยม ที่สำคัญ การรวมกลุ่มกันเพื่อพัฒนาทักษะอาชีพอย่างโครงการเสริมศักยภาพอาชีพคนพิการระดับตำบล จังหวัดเลยนี้ ยังทำให้คนที่เคยไม่มีสังคม ได้มีเพื่อน ได้พูดได้คุย ซึ่งสำหรับพวกเขาแล้ว สิ่งเหล่านี้เป็นความสุขที่สูญหายจากชีวิตไปเนิ่นนาน การมีเพื่อนทำให้มองเห็นทั้งตัวเองและคนอื่น ความสัมพันธ์ช่วยทำให้เห็นพลังของการใช้ชีวิตร่วมกัน และอาชีพทำให้เห็นเป้าหมายของชีวิต เห็นสิ่งที่ต้องการทำต่อไปทีละขั้น ๆ เหนือสิ่งอื่นใดคือการได้พัฒนาตัวเองไปเรื่อย ๆ และในระหว่างทางที่ตนเองเริ่มมีกำลัง เริ่มช่วยเหลือตัวเองได้แล้วนั้น ยังทำให้เกิดความต้องการที่จะช่วยเหลือคนอื่นที่เคยมีความทุกข์ ขาดแคลน หรือสูญเสียอย่างตนเองมาก่อน

ไม่ใช่เพียงคนพิการกลุ่มนี้เท่านั้น ที่มีความรู้สึกเช่นนี้ คนพิการที่สามารถยอมรับความพิการของตนเองได้ และหันมาหาหนทางในการประกอบอาชีพ มากกว่าการรอรับเพียงเบี้ยยังชีพคนพิการนั้น ต่างมีความคิด ความรู้สึกไปในทำนองเดียวกันว่า การทำงานทำให้เกิดความภาคภูมิใจ การรวมกลุ่มกันประกอบอาชีพ ทำให้มีเพื่อน มีสังคม เกิดความรักใคร่กลมเกลียว ต้องการช่วยเหลือแบ่งปันกัน และการช่วยเหลือคนอื่นย่อมทำให้เห็นคุณค่าในตนเอง เห็นคุณค่าในความเป็นมนุษย์ทั้งของตนเองและผู้อื่น

โครงการเสริมศักยภาพอาชีพคนพิการระดับตำบล จังหวัดเลยที่เป็นการรวมกลุ่มกันประกอบอาชีพ ที่แม้จะเป็นเพียงการเริ่มต้น มีทุนให้ไม่มากนัก แต่ผลที่เกิดขึ้นครอบคลุมทุกมิติของการดำเนินชีวิต การมองเห็นเป้าหมายในการดำเนินชีวิตทำให้เกิดความต้องการในการพัฒนาตนเองและสังคมที่ตนเองอาศัยอยู่ คนหนึ่งคนที่พลิกฟื้นชีวิตของตนเองได้ จึงหมายถึงชุมชนและสังคมที่จะค่อย ๆ ดีขึ้นเป็น วงกว้างต่อไปเป็นลำดับ

นายอนุสรณ์ วันหากิจ ประธานชมรมคนพิการ ต.กกดู่ อ.เมืองเลย จ.เลย ระบุว่า “โครงการหนูนาเราตั้งใจไว้ว่าจะให้พ่อพันธุ์แม่พันธุ์กับสมาชิกของคนพิการในตำบลกกดู่ที่สนใจที่จะเลี้ยง เราจะให้เขามาลงทะเบียนเอาไว้และคาดว่าสิ้นปีนี้น่าจะแจกได้”

นี่คือความตั้งใจของชมรมคนพิการ ต.กกดู่ อ.เมืองเลย จ.เลย ที่เข้าร่วมโครงการพัฒนาระบบทดลองการพัฒนาทักษะแรงงานที่ขาดแคลนทุนทรัพย์และด้อยโอกาส ของกองทุนเพื่อความเสมอภาคทางการศึกษา เป็นความตั้งใจตั้งแต่เริ่มแรก ว่าถ้าทดลองเลี้ยงหนูนาสำเร็จแล้วจะแจกจ่ายให้กับคนพิการอื่น ๆ ในชุมชนที่ต้องการเลี้ยงหนูนาสร้างรายได้เสริมด้วย ในระหว่างพาชมหนูนาที่เลี้ยง เราได้เห็นความตั้งใจจริงนี้ของอนุสรณ์หรือแจ๊ค ที่ย้ำกับเพื่อน ๆ ร่วมโครงการอีกครั้ง ในการร่วมมือกันแบ่งปันผลผลิตที่ได้ ให้กับคนพิการอื่น ๆ ด้วย

เช่นเดียวกันกับโครงการสร้างพลังคนพิการ ประกอบอาชีพและสร้างรายได้ เครือข่ายกลุ่มคนพิการของมูลนิธิเพื่อพัฒนาคนพิการ อำเภอบัวใหญ่ จังหวัดนครราชสีมา ที่มีจุดเริ่มต้นการเลือกประเภทสินค้าที่จะผลิตจากการวิจัยตลาด และได้ข้อสรุปที่การผลิตสินค้าโดยใช้แนวคิดที่สอดคล้องกับวิถีชีวิตชุมชน แล้วแลกเปลี่ยนความรู้กันรายบุคคล แต่ละคนจะพัฒนาอาชีพโดยมีเทคนิคของตัวเอง คนประกอบอาชีพเดียวกันแต่มีรายได้แตกต่างกัน คนที่มีรายได้มากกว่าคนอื่นก็ยินดีที่จะแบ่งปันเทคนิคแก่เพื่อน เพราะเกิดความภาคภูมิใจในตนเอง ได้สอนเพื่อน และเพื่อนชื่นชม

พัชราภรณ์ ชนภัณฑารักษ์ ผู้รับผิดชอบโครงการสร้างพลังคนพิการ ประกอบอาชีพและสร้างรายได้ เครือข่ายกลุ่มคนพิการของมูลนิธิเพื่อพัฒนาคนพิการ อำเภอบัวใหญ่ จังหวัดนครราชสีมา กล่าวด้วยว่า “มีน้องผู้หญิงคนหนึ่งเป็นโรคปากแหว่งเพดานโหว่ เค้าก็โดนคนล้อเลียนจนเคยคิดฆ่าตัวตาย แต่พอคิดได้ว่าตัวเองก็มีมือมีเท้าและสมองยังดี ก็เปลี่ยนใจไปเป็นสาวโรงงาน คนพิการที่เห็นเป็นรูปธรรม คนพิการทางกายภาพส่วนมากจะโดนล้อเลียนเยอะ อย่างปากแหว่ง ตาเหล่ น้องคนนี้เลยอยากกลับมาอยู่ที่บ้าน ทำสานเปล เพราะมีความสุขมากกว่า”

การที่คนพิการสามารถประกอบอาชีพได้จึงหมายถึงการมีศักดิ์ศรี มีพื้นที่ยืนทั้งในครอบครัวและสังคม เกิดความสุขในชีวิตเพราะมีรายได้เลี้ยงตัว ไม่ต้องเป็นภาระของคนอื่น ได้อยู่ในสังคมที่ดี มีเพื่อน ได้แลกเปลี่ยนพูดคุย แบ่งเบาความทุกข์ ปันความสุข อาชีพสำหรับคนพิการจึงเป็นสิ่งที่ครอบคลุมทุกมิติของชีวิตดังที่กล่าวไป

เมื่อชีวิตของคนพิการดีขึ้นจากการประกอบอาชีพแล้ว เขาจึงเกิดพลังและอยากแบ่งปันสิ่งที่มีให้กับคนที่ยังขาด เพราะการมีรายได้ มีศักดิ์ศรี และมีเพื่อนนั้น ทำให้ชีวิตของเขาสมบูรณ์ได้โดยที่ไม่มีข้อจำกัดทางกายภาพมาเกี่ยวข้องเลย

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพุธ ที่ 23 ธันวาคม 2563 เวลา 16:02 น.,2020-12-23 16:02:00,https://www.isranews.org/article/community/comm-news/94458-report.html,"Isranews,เวทีทัศน์,จิตสำนึกใหม่",,13926
ส่งข้าวไร่หมุนเวียนกว่า 7 ตัน ช่วยกะเหรี่ยงบางกลอย จ.เพชรบุรี,"คกน. จัดส่งข้าวจากไร่หมุนเวียนกว่า 7 ตันช่วยชุมชนบ้านบางกลอย จ.เพชรบุรี แถลงการณ์จี้รัฐเยียวยาชุมชนกะเหรี่ยงภาคเหนือได้รับผลกระทบมาตรการห้ามเผา

วันที่ 30 เม.ย. 2563 เครือข่ายชุมชนกะเหรี่ยงภาคเหนือ (คกน.) ได้ระดมรับบริจาคข้าวเปลือกและข้าวสารจากไร่หมุนเวียนของชุมชนกะเหรี่ยง จัดส่งไปให้ชุมชนบ้านบางกลอย ตำบลห้วยแม่เพรียง อำเภอแก่งกระจาน จังหวัดเพชรบุรี ภายหลังพบว่าขาดแคลนอาหารในช่วงปิดชุมชนสู้ COVID-19

นายสรศักดิ์ เสนาะพรไพร ผู้ประสานงานเครือข่ายชุมชนกะเหรี่ยงภาคเหนือ (คกน.) กล่าวว่า เครือข่ายฯ รวมข้าวได้ประมาณ 19 ตัน แบ่งไปที่กิจกรรมข้าวแลกปลา 7.9 ตัน หลังจากได้ข่าวเรื่องพี่น้องที่บางกลอย จึงแบ่งไปช่วยเหลือ 7.2 ตันในวันนี้ นอกจากนั้นได้แบ่งไปที่พื้นที่ชุมชนต่าง ๆ ที่ได้รับผลกระทบจากโควิด ในขณะเดียวกันก็เหลือไว้ส่วนหนึ่งเป็นการระดมทุน เป็นค่าใช้ในการขนส่ง อีกส่วนหนึ่งคือเพื่อตั้งกองทุนพัฒนาปกป้องไร่หมุนเวียน เป็นกองทุนเบื้องต้นที่จะช่วยเหลือพี่น้องกะเหรี่ยงที่ไม่ได้เผาเตรียมแปลงเกษตรไร่หมุนเวียนในปีนี้ หรือถูกยึดพื้นที่ไร่หมุนเวียนโดยเจ้าหน้าที่รัฐ

“ปัญหาตอนนี้คนที่ทำไร่หมุนเวียนไม่ได้เผาไร่ ไม่ได้มีการจัดการเชื้อเพลิงในพื้นที่เกษตรให้พร้อมที่จะเพาะปลูก สาเหตุก็ด้วยกฎหมายและนโยบาย รวมถึงคำสั่งต่างๆ ที่ไม่ให้ใช้ไฟในช่วงนี้ เป็นเหตุให้เกิดปัญหา แต่พอมาถึงฤดูกาลที่ต้องเพาะปลูกฝนก็ลงมาแล้ว การจัดการวัชพืชหรือเศษพืชก็ไม่สามารถทำได้ ที่สำคัญคือพื้นที่ตรงนี้ด้วยระบบของธรรมชาติจะเป็นการหมุนเวียนพลังงานและปุ๋ยให้พืชที่จะปลูก พอไม่มีการใช้ไฟก็ไม่มีธาตุอาหารให้พืชงอกงามได้ ไร่หมุนเวียนเป็นพื้นที่ลักษณะลาดชัน ไม่เหมือนที่นาจึงไม่สามารถทดน้ำเข้ามาได้” ผู้ประสานงาน คกน. กล่าว

นอกจากนั้น ชุมชนยังถูกคุกคามโดยเจ้าหน้าที่รัฐในระดับพื้นที่ ไม่ว่าจะเป็นการข่มขู่ การตรวจยึดแปลงไร่หมุนเวียน และการจับกุมดำเนินคดี ทำให้มีหลายชุมชนไม่สามารถทำไร่หมุนเวียนได้แล้วในปีนี้ แม้ที่ผ่านมาจะช่วยกันดูแลจัดการไฟป่าอย่างหนัก

“พอไฟใกล้จะหมดลงก็มีมาตรการเข้าไปยึดพื้นที่ของเจ้าหน้าที่กรมป่าไม้ ผมคิดว่าเพราะความรุนแรงเกิดที่ดอยสุเทพไม่สามารถหาผู้กระทำผิดได้ ผู้บังคับบัญชาบอกว่าต้องไปหาผู้ทำผิดมาให้ได้ ก็ต้องไปปฏิบัติการที่อมก๋อย คล้ายๆ กับสถานการณ์ในจังหวัดเชียงใหม่ที่ดอยอินทนนท์เมื่อปี 2540 ตอนนั้นแล้งมากเหมือนปีนี้ แต่พอไม่สามารถจับคนที่เผาที่นั่นได้ก็ต้องไปจับพี่น้องเผ่าดาราอั้งที่เชียงดาว คือเหมือนต้องสร้างสถานการณ์เพื่อกลบข่าวไม่ดีของตัวเอง อันนี้ก็เหมือนกัน พอเกิดปัญหาที่ดอยสุเทพเขาไม่สามารถจับคนได้ ก็ไปจับพื้นที่อื่นๆ ที่ทำไร่หมุนเวียน แล้วบอกว่าเป็นสาเหตุของไฟป่า ทั้งๆ ที่มันไม่เกี่ยวข้องกันเลย มันไกลกัน ไม่มีใครพิสูจน์ได้เลยว่าการทำไร่หมุนเวียนของพี่น้องอมก๋อนทำให้เกิดไฟหรือควันที่ดอยสุเทพ เป็นโจทย์ใหญ่ว่ารัฐบาลจะรับผิดชอบความเสียหายนี้อย่างไร” นายสรศักดิ์ ระบุ

ด้าน นายพฤ โอโดเชา ชาวกะเหรี่ยงบ้านป่าคาใน ตำบลสะเมิงใต้ อำเภอสะเมิง จังหวัดเชียงใหม่ กล่าวว่า แนวคิดการจัดการปัญหาของรัฐขณะนี้เป็นแบบ “กรีนรักชาติ สีเขียวนิยม” ที่ไม่ได้มองเห็นความเป็นคนของชุมชนที่อยู่ในป่า เมื่อรัฐส่วนกลางให้นโยบายมาอย่างไร ผู้ว่าราชการจังหวัดและนายอำเภอก็ต้องสนองตามนั้น โดยไม่ได้มองเห็นความทุกข์ร้อนของประชาชนที่อยู่ในพื้นที่

“นายอำเภอบอกว่เป็นอำนาจของจังหวัด เขาไม่มีอำนาจ เขาไม่กล้าให้ชาวบ้านเผา อีกวันหนึ่งเราไปรับหนังสือที่ ชม.11 ป่าสงวนฯ ก็โทรมาบอกผู้ใหญ่บ้านว่าห้ามเผาเด็ดขาด ถ้าเกิดอะไรขึ้นเขาจะดำเนินคดี ผู้ใหญ่บ้านรับผิดชอบไหวใหม่ แต่เราบอกว่าถ้าเราไม่เผาเราจะทำอย่างไร เขาก็บอกว่าถ้าผู้ใหญ่บ้านไม่ให้เผา เขาก็ไม่เผากันหรอก สุดท้ายก็กลัว เขาก็บอกว่าแดดน่าจะรออยู่นะ ทั้งๆ ที่รู้ว่าเขาไม่รอแน่ๆ ปรากฏว่าเมื่อวันที่ 26-27 ฝนก็มาต่อเนื่อง เปียก หญ้ามาแล้ว” พฤ กล่าว

ขณะที่ นายธนากร อัฏฐ์ประดิษฐ์ นักวิชาการอิสระ กล่าวว่า กะเหรี่ยงเป็นกลุ่มชาติพันธุ์ที่ถูกทำให้อยู่ชายขอบและไม่มีปากมีเสียงมาตลอด เริ่มตั้งแต่การประกาศใช้กฎหมายเกี่ยวกับป่าไม้ ประกาศเป็นเขตป่าของรัฐทับพื้นที่ ทำให้ชาวกะเหรี่ยงไม่เคยมีความมั่นคงในชีวิต เป็นการดำเนินชีวิตที่ศักดิ์ศรีความเป็นมนุษย์ถูกพรากไป

“กะเหรี่ยงเผชิญกับปัญหาที่เมื่อ 50 ปีก่อนเคยเผชิญมาแล้วทั้งนั้น มันเป็นเรื่องการถูกทำให้ด้อยอำนาจทางสังคม พร้อมจะเป็นกลุ่มที่รับข้อกล่าวหาทางสิ่งแวดล้อมเสมอๆ ไม่ว่าจะด้วยกระแสน้ำท่วม น้ำแล้ง มลพิษทางอากาศ จนถึงไฟป่าหมอกควัน เรื่องเหล่านี้เป็นสิ่งที่เผชิญมายาวนานแล้วตั้งแต่มีรัฐไทย ตั้งแต่มีการประกาศกฎหมายมาทับ ความไม่มั่นคง การถูกตีตรา การถูกมายาคติที่บิดเบือนแบบนี้กำลังสร้างความไม่มั่นคงในวิถีชีวิตของชุมชน นี่ไม่ใช่แค่ปัญหาของชุมชนกะเหรี่ยง แต่ปัญหานี้คือตัวแทนของสังคมไทยและสังคมโลก มันมีทั้งอนาคตของความมั่นคงทางอาหารและความยั่งยืนของระบบนิเวศเป็นเดิมพัน” ธนากรกล่าว

นอกจากนั้น ธนากรยังกล่าวเน้นย้ำว่า “ไร่หมุนเวียน” จะเป็นระบบการเกษตรที่ตอบโจทย์ความมั่นคงทางอาหารในอนาคต เห็นได้ชัดจากสถานการณ์การระบาดของ COVID-19 ที่แม้กะเหรี่ยงจะปิดชุมชนและพึ่งพาทรัพยากรหรือสิ่งอำนวยความสะดวกจากข้างนอกน้อย ก็ยังสามารถดำรงชีวิตอยู่ได้ปรกติสุข และยังสามารถมีข้าวเหลือมากมายเพื่อช่วยเหลือกลุ่มผู้ด้อยโอกาสที่ขาดแคลนอาหารอื่นๆ

“เป็นคำถามที่เราต้องตั้งให้สังคมว่า เราจะไม่รักษาคุณค่าที่เหลืออยู่ตอนนี้ไว้เลยหรือ ในช่วงสถานการณ์วิกฤตโควิดก็แสดงให้เห็นแล้วว่าแม้เผชิญเงื่อนไขแรงเสียดทานขนาดนี้ แต่ยังมีผลผลิต มีข้าวพอในการแบ่งคนอื่น นี่ขนาดอยู่ภายใต้กฎหมายแบบนี้ แต่ถ้าเราปลดล็อกเรื่องพวกนี้แล้วเสริมศักยภาพสมัยใหม่เข้าไปช่วยเขา เราจะมีพื้นที่หรือระบบการผลิตอาหารที่มีความหลากหลายสูงมาก มีความมั่นคงทางอาหารสูงมาก การรักษาระบบนิเวศสูงมาก สังคมต้องคิดว่าคุณจะมองแค่การใช้ไฟที่เป็นแค่เสี้ยวหนึ่งระยะการทำไร่หมุนเวียนของทั้งปี แล้วประเมินว่าเขาเป็นผู้ทำลาย ประเมินแค่นั้นโดยไม่คิดจะเก็บรักษาสิ่งที่ถูกพิสูจน์มาแล้วว่ามีคุณประโยชน์แบบนี้ไว้เลยหรือ” นักวิชาการอิสระย้ำ

ทั้งนี้ จากงานวิจัยเรื่อง สิทธิของชุมชนชาวกะเหรี่ยง (ปกาเกอะญอ) กับการดำเนินเขตวัฒนธรรมพิเศษไร่หมุนเวียนในพื้นที่ยุทธศาสตร์การแก้ไขปัญหากรณีที่ดินทำกินและที่อยู่อาศัยของชุมชนกะเหรี่ยงในพื้นที่ป่าภาคเหนือ โดยอาจารย์ไพสิฐ พาณิชย์กุลและคณะ เมื่อปี 2560 ระบุว่ามีชุมชนชาวกะเหรี่ยงในพื้นที่ภาคเหนือที่ยังเกี่ยวข้องกับการทำไร่หมุนเวียน 1,630 ชุมชน ร้อยละ 54 (880 ชุมชน) ยังคงทำไร่หมุนเวียนเป็นวิถีหลัก ร้อยละ 15 (245 ชุมชน) ไม่มีการทำไร่หมุนเวียนแล้ว และร้อยละ 32 (505 หมู่บ้าน) อยู่ระหว่างการปรับเปลี่ยนไปทำการเกษตรรูปแบบอื่น โดยไร่หมุนเวียนได้รับการขึ้นทะเบียนเป็นมรดกภูมิปัญญาทางวัฒนธรรมของชาติเมื่อปี 2556 และได้รับการคุ้มครองตามมติคณะรัฐมนตรีเมื่อวันที่ 3 สิงหาคม 2553 ว่าด้วยแนวนโยบายและหลักปฏิบัติในการฟื้นฟูวิถีชีวิตชาวกะเหรี่ยงด้วย

ผู้สื่อข่าวรายงานเพิ่มเติมว่า เครือข่ายชุมชนกะเหรี่ยงภาคเหนือ (คกน.) ยังได้ออกเเถลงการณ์ เรื่อง คำสั่งห้ามเผากับผลกระทบต่อการทำไร่หมุนเวียนตามวิถีวัฒนธรรมปกาเกอะญอ มีรายละเอียดว่า

ในช่วงวิกฤตหมอกควันไฟป่าผ่านมา พวกเราชุมชนปกาเกอะญอในนาม “เครือข่ายชุมชนกะเหรี่ยงภาคเหนือ (คกน.)” ได้มีการจัดการไฟอย่างต่อเนื่องเป็นรูปธรรม ทั้งการทำแนวกันไฟ การจัดเวรยามเฝ้าระวัง การเผาชนทำลายเชื้อเพลิง เพื่อป้องกันไฟลุกลามเข้ามาในพื้นที่ป่าชุมชนหรือป่าจิตวิญญาณของชาวบ้าน ชุมชนมีนวัตกรรมและเครื่องมือในการจัดการไฟที่มีประสิทธิภาพ สามารถรับมือกับสถานการณ์ไฟป่าได้ แม้จะขาดความร่วมมือหรือการสนับสนุนจากภาครัฐเท่าที่ควร จนขณะนี้เมื่อมีฝนตกลงมาแล้วสถานการณ์ก็ปรกติ เข้าสู่ช่วงฤดูกาลที่ชุมชนจะได้ทำการเกษตรแบบ “ไร่หมุนเวียน” ตามวิถีวัฒนธรรมของชาวปกาเกอะญอ

อย่างไรก็ตาม นับจาก พล.อ.ประวิตร วงษ์สุวรรณ รองนายกรัฐมนตรี พร้อมด้วยนายวราวุธ ศิลปอาชา รัฐมนตรีว่าการกระทรวงทรัพยากรธรรมชาติและสิ่งแวดล้อม และคณะ ลงพื้นที่จังหวัดเชียงใหม่ ติดตามการแก้ไขปัญหาไฟป่าและหมอกควันในพื้นที่ 9 จังหวัดภาคเหนือตอนบน เมื่อวันที่ 9 เมษายน 2563 ที่ผ่านมา และได้มอบนโยบายให้ผู้ว่าราชการจังหวัดในพื้นที่ ระดมสรรพกำลัง เข้าดับไฟป่า ไม่ให้ลุกลามเป็นวงกว้าง สั่งการไปถึงระดับตำบล หมู่บ้าน ให้จับตากลุ่มเสี่ยง ให้ทุกหน่วยงานคุมเข้ม และบังคับใช้กฎหมายอย่างเคร่งครัด ไม่ให้มีการเผาตลอดช่วงห้ามเผาตามที่จังหวัดกำหนด และเร่งเตรียมการรับมือการเผาสำหรับเกษตรกร หลังพ้นช่วงห้ามเผาด้วย สำหรับการจุดไฟเผาป่า ต้องหาตัวผู้กระทำผิดให้ได้ และให้เร่งส่งฟ้องดำเนินคดีโดยเร็ว และให้ผู้ว่าราชการจังหวัดแถลงข่าวการจับกุมและดำเนินคดี อ้างเพื่อป้องปรามและเป็นตัวอย่างให้ประชาชนรับรู้ นำซึ่งการจับกุมชาวบ้านในหลายพื้นที่ โดยไม่แยกแยะและทำลายความร่วมมือของภาคประชาสังคม

การมอบนโยบายจากรัฐบาลและการดำเนินการอันเคร่งครัดดังกล่าวของเจ้าหน้าที่ส่งผลกระทบต่อชุมชนปกาเกอะญอที่ต้องดำรงวิถีการทำไร่หมุนเวียนไว้เพื่อเป็นแหล่งความมั่นคงทางอาหาร จนถึงวันนี้ยังมีชุมชนปกาเกอะญอจำนวนมากที่ถูกคุกคามให้เกิดความหวาดกลัว ไม่สามารถดำเนินการเผาพื้นที่แปลงเกษตรไร่หมุนเวียนเพื่อเตรียมการเพาะปลูกในช่วงเวลาอันควรได้ เครือข่ายชุมชนกะเหรี่ยงภาคเหนือ (คกน.) จึงมีข้อเรียกร้องต่อรัฐบาลดังต่อไปนี้

1. เราขอยืนยันว่า หลังจากที่เราทำได้ดูแลปกป้องผืนป่าอย่างหนักในช่วงสถานการณ์วิกฤตหมอกควันไฟป่า พวกเราในฐานะชุมชนปกาเกอะญอดั้งเดิมควรมีสิทธิในการทำไร่หมุนเวียน อันเป็นวิถีการเกษตรที่สืบทอดมาจากบรรพบุรุษ เป็นแหล่งความมั่นคงทางอาหารให้พวกเรายังสามารถดำรงชีพต่อไปในภายภาคหน้าได้

2. หากหลังจากนี้ชุมชนใดที่ได้รับผลกระทบจากนโยบายและการปฏิบัติการของรัฐ จนทำไร่หมุนเวียนล่าช้า กระทบต่อผลผลิต หรือไม่สามารถทำไร่หมุนเวียนได้ในปีนี้ รัฐต้องมีมาตรการเยียวยาโดยเร่งด่วนและมีความเป็นธรรม

3. กรณีที่กระทรวงทรัพยากรธรรมชาติและสิ่งแวดล้อม ได้จัดให้มีโครงการปลูกป่า 66 ล้านต้นเพื่อเป็นการฟื้นฟูพื้นที่ป่าที่ถูกไฟไหม้ในปีนี้ เราขอเรียกร้องให้มีการตรวจสอบการดำเนินโครงการดังกล่าว ทั้งในเรื่องของความคุ้มทุน ประสิทธิภาพในการฟื้นฟูผืนป่า ความโปร่งใส ธรรมาภิบาล และผลกระทบที่จะเกิดขึ้นกับชุมชนระลอกที่สอง

4. เราเป็นชุมชนปกาเกอะญอที่ได้รับการคุ้มครองตามมติคณะรัฐมนตรีเมื่อวันที่ 3 ส.ค. 2553 ว่าด้วยแนวนโยบายและหลักปฏิบัติในการฟื้นฟูวิถีชีวิตชาวกะเหรี่ยง ขอยืนยันว่าวิถีชีวิตของเรา โดยเฉพาะการทำไร่หมุนเวียนเป็นไปตามมติคณะรัฐมนตรีดังกล่าว โดยที่ไร่หมุนเวียนได้รับการขึ้นทะเบียนเป็นมรดกภูมิปัญญาของประเทศไทยเมื่อปี 2556 และขอยืนยันว่ารัฐต้องปฏิบัติตามมติคณะรัฐมนตรีดังกล่าว ซึ่งได้ระบุไว้ชัดเจนด้วยว่ารัฐต้อง “ศึกษาและยอมรับระบบอะไร""

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพฤหัสบดี ที่ 30 เมษายน 2563 เวลา 22:00 น.,2020-04-30 22:00:00,https://www.isranews.org/article/community/comm-news/88270-news-46.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","บ้านบางกลอย,ไร่หมุนเวียน,เผาป่า,กะเหรี่ยง",14968
นักวิจัยรับมือโควิด-19 ผลิต 'ฟ้าทะลายโจรอบแห้ง' ส่งมูลนิธิฯ อภัยภูเบศร์,"นักวิจัยชาวบ้านเครือข่าย สกสว. รับมือวิกฤตโควิด-19 ผลิตสมุนไพรฟ้าทะลายโจรอบแห้ง ส่งมูลนิธิโรงพยาบาลเจ้าพระยาอภัยภูเบศร์ ทำแคปซูลแจกชาวบ้านในพื้นที่ระบาด

นางสุนันทา โรจน์เรืองไร หัวหน้าโครงการวิจัย “พัฒนาการผลิตพืชสมุนไพรด้วยระบบเกษตรอินทรีย์ ของชาวบ้านหมู่ที่ 1 และหมู่ที่ 11 ต.ท่ามะไฟหวาน อ.แก้งคร้อ จ.ชัยภูมิ” โดยการสนับสนุนจากฝ่ายวิจัยเพื่อท้องถิ่น สำนักงานคณะกรรมการส่งเสริมวิทยาศาสตร์ วิจัยและนวัตกรรม (สกสว.) ภายใต้กระทรวงการอุมศึกษา วิทยาศาสตร์ วิจัยและนวัตกรรม (อว.) เปิดเผยว่า ในช่วงที่มีการระบาดของโรคไวรัสโคโรน่า 2019 หรือโควิด-19 สมุนไพรที่ถูกเอ่ยถึงในความเป็น “ตัวแม่” ที่ครอบคลุมการฆ่าเชื้อไวรัสโคโรนาตั้งแต่สายพันธุ์ซาร์ส จนถึงล่าสุดสายพันธุ์โควิด-19 ในหลอดทดลอง ก็คือ “ฟ้าทะลายโจร”

งานวิจัยเพื่อท้องถิ่นได้ส่งเสริมให้คนในท้องถิ่นค้นหาองค์ความรู้ จนเกิดงานวิจัยดังกล่าวตั้งแต่ ปี 2556 จนถึงวันนี้ทำให้เกิดการผลิตฟ้าทะลายโจรอินทรีย์ที่ได้รับมาตรฐานสากล IFOAM โดยปัจจุบันวิสาหกิจชุมชนกลุ่มสมุนไพรอินทรีย์ ต.ท่ามะไฟหวาน ได้ส่ง “ฟ้าทะลายโจรอินทรีย์ชนิดชิ้นแห้ง” ที่ผ่านการอบแห้งแล้วให้กับมูลนิธิโรงพยาบาลเจ้าพระยาอภัยภูเบศร์ ปีละ 1,000-2,000 กิโลกรัม สร้างรายได้ให้กับชาวบ้านมูลค่า 160,000-320,000 บาทต่อปี ซึ่งมูลนิธิฯ ได้ช่วยสนับสนุนค่าตรวจแปลงให้กับเกษตรกรมาตั้งแต่ปี 2559 อย่างต่อเนื่อง นอกจากนี้ยังได้รับการสนับสนุนงบประมาณจากสำนักงานพลังงานจังหวัดชัยภูมิในการสร้างโรงอบพลังงานแสงอาทิตย์สำหรับการตากฟ้าทะลายโจรให้ได้มาตรฐานเพื่อป้องกันมอดสมุนไพร โดยกลุ่มชาวบ้านร่วมสมทบงบประมาณร้อยละ 30 ของงบก่อสร้างทั้งหมด

นักวิจัย กล่าวเพิ่มเติมว่า ชาวบ้านได้นำผลผลิตส่วนที่เหลือมาแปรรูปเป็นชนิดผงและแคปซูล จำหน่ายเป็นรายได้เสริม และได้แจกจ่ายให้กับชาวบ้านในพื้นที่ที่มีการระบาดของไวรัสโคโรนาประมาณ 7,000 แคปซูลอีกด้วย ด้วยเหตุนี้ประเทศไทยเราจึงมีแหล่งผลิตฟ้าทะลายโจรที่มีมาตรฐานความปลอดภัยระดับนานาชาติ พร้อมส่งออกได้ทั่วโลก โดยแนวคิดที่ให้ชุมชนได้ทำวิจัยนั้น เป็นวิธีสร้างความเข้มแข็งให้กับระบบเศรษฐกิจไทยได้ทางหนึ่ง ทั้งนี้ งานวิจัยที่จะดำเนินการต่อไป กำลังจะขึ้นโครงการกับสำนักงานการวิจัยแห่งชาติ (วช.) เกี่ยวกับสมุนไพรไทยเพื่อความยั่งยืนของชุมชนใน จ.ชัยภูมิ ซึ่งมีตนเป็นพี่เลี้ยงโครงการทำหน้าที่ผู้ประสาน

สมาชิกในกลุ่มประกอบด้วย 2 กลุ่มย่อย คือ กลุ่มสมุนไพรพื้นบ้านจำนวน 30 คน จาก 5 ครัวเรือน ที่ยกระดับเป็นกลุ่มผลิตสมุนไพรมาตรฐาน IFOAM และกลุ่มที่ปลูกพืชสมุไพรเล็กน้อยเพื่อทำเป็นลูกประคบ สถานการณ์ของหมู่บ้านในขณะนี้เป็นที่น่ายินดีว่ายังไม่มีผู้ติดเชื้อโควิด-19 แม้จะมีการเดินทางเข้าออกหมู่บ้านตามปกติ และกักตัวคนที่เดินทางมาจากนอกพื้นที่ โดยเฉพาะแรงงานที่กลับจากกรุงเทพฯ และจังหวัดชลบุรี ชาวบ้านมีการปลูกผักสวนครัวและผลไม้ต่าง ๆ เพื่อรับประทานในครัวเรือนของตนเพิ่มมากขึ้น

ด้านการรับมือกับภัยแล้งในปีนี้ นางสุนันทา กล่าวว่า การมีระหัดวิดน้ำทำหน้าที่เป็นฝายช่วยชะลอน้ำ กั้นลำปะทาวตอนกลาง จ.ชัยภูมิ เป็นช่วง ๆ ถึง 17 ตัว ตั้งแต่ปี 2562 ทำให้น้ำไม่แห้งเร็ว ส่งผลให้กลางปี 2562-2563 ที่ผ่านมาชาวบ้านริมลำปะทาวตอนกลางมีน้ำไว้อุปโภค เลี้ยงสัตว์ ปลูกข้าว อีกทั้งการปรับเปลี่ยนการปลูกพืชที่ใช้น้ำน้อย เช่น ข้าวโพด แตงไทย ได้ใช้น้ำที่มาจากระหัดวิดน้ำโดยไม่ได้สูบน้ำเพิ่ม ที่สำคัญยังได้ของฟรีเป็นอาหารริมลำปะทาว ได้แก่ ผัก ผลไม้ ปลาพื้นบ้าน

“หลายคนอิจฉาท่ามกลางความอดอยากยากจนจากสถานการณ์โควิด แต่ที่นี่ยังมีอาหารอุดมสมบูรณ์ และมีรายได้จากการขายผลไม้ตามฤดูกาลเป็นของแถมด้วย ไม่ว่าวิกฤตโควิดหรือเทศกาลไหน ๆ เราก็ไม่อดตาย” นางสาวนัยนา ยืนชีวิต ผู้ประสานงานโครงการฟื้นฟูภูมิปัญญาระหัดวิดน้ำเพื่อการดูแลรักษาระบบนิเวศลำปะทาวตอนกลาง กรณีศึกษาหมู่บ้านนาไก่เซา หมู่ที่ 6 ตำบลนาเสียว อำเภอเมือง จังหวัดชัยภูมิกล่าว โดยระหัดวิดน้ำนั้นถือเป็นภูมิปัญญาพื้นบ้านที่มีคุณค่ามากท่ามกลางสถานการณ์โควิด

กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage",วันจันทร์ ที่ 27 เมษายน 2563 เวลา 14:38 น.,2020-04-27 14:38:00,https://www.isranews.org/article/community/comm-news/88119-news-40-2.html,"เศรษฐกิจ-ชุมชน,เรื่องเด่น ศูนย์ข่าวเพื่อชุมชน,เกาะประเด็น,Community","ฟ้าทะลายโจร,โควิด-19,วิจัยชุมชน,สกสว.",26618
สังเวยรายที่ 7 เยาวชนกะเหรี่ยงเสียชีวิต ดับไฟป่าที่แม่ฮ่องสอน,"สังเวยรายที่ 7 เยาวชนกะเหรี่ยงเสียชีวิต ขณะดับไฟป่าที่แม่ฮ่องสอน  ด้านศูนย์สนับสนุนชุมชนฯ จี้รัฐเปลี่ยนแนวคิดจัดการทรัพยากรใหม่จาก “รัฐเป็นศูนย์กลาง-ฮีโร่” สู่ “ชุมชน-ท้องถิ่นเป็นศูนย์กลาง” มุ่งสร้างทัศนคติที่ถูกต้องเกี่ยวกับชาติพันธุ์ในป่า

ผู้สื่อข่าวรายงานว่า เมื่อวันที่ 22 เม.ย. 2563 นายสิทธิชัย กองแก้วสีงาม ชายชาวกะเหรี่ยงอายุ 21 ปี ประสบอุบัติเหตุถูกไฟคลอกและเสียชีวิตในที่เกิดเหตุบ้านแม่โกปี่ หมู่ที่ 2 ตำบลแม่ยวมน้อย อำเภอขุนยวม จังหวัดแม่ฮ่องสอน ขณะดับไฟป่าในพื้นที่ป่าจิตวิญญาณของชุมชนในช่วงบ่ายของวัน ซึ่งการเสียชีวิตของนายสิทธิชัยนับเป็นศพที่ 7 ในระยะเวลา 3 สัปดาห์ในช่วงสถานการณ์ที่มีไฟป่าเกิดขึ้นรุนแรงในภาคเหนือของประเทศไทย

ด้านศูนย์สนับสนุนชุมชนสู้ไฟป่า ความร่วมมือระหว่างมูลนิธิพัฒนาภาคเหนือ, ศูนย์มานุษยวิทยาสิรินธร (องค์การมหาชน) และโพควา โปรดักชั่น ได้แถลงผ่านทางเฟซบุ๊ก ระบุว่า เหตุการณ์นี้นับเป็นบทเรียนสำคัญที่จะทำให้สังคมไทยได้มีทัศนคติที่ดีและความเข้าใจที่ถูกต้องต่อกลุ่มชาติพันธุ์ในพื้นที่ป่า ยอมรับ และสนับสนุนให้พวกเขามีส่วนร่วมกับชุมชน ท้องถิ่น และรัฐในการปกป้อง ดูแลรักษาและใช้ประโยชน์จากทรัพยากรป่าไม้อย่างยั่งยืนสืบไป

“เราขอเรียกร้องและวิงวอนให้รัฐบาลและกระทรวงทรัพยากรธรรมชาติและสิ่งแวดล้อม ได้โปรดทบทวนและเปลี่ยนแปลงแนวคิดและยุทธศาสตร์การจัดการทรัพยากรป่าไม้และการจัดการไฟป่าเสียใหม่จาก ‘รัฐเป็นศูนย์กลางและฮีโร่’ มาเป็น ‘ชุมชน-ท้องถิ่นเป็นศูนย์กลาง’ โดยมีรัฐเป็นพี่เลี้ยงและสนับสนุนเปลี่ยนจากรัฐใช้ ‘ระบบอำนาจนิยมและบังคับใช้กฎหมายอย่างเข้มข้น’ มาเป็นรัฐเปิดโอกาสและสร้างความร่วมมือกับภาคีทุกภาคส่วนในการจัดการไฟป่าหมอกควันและ PM 2.5”

นอกจากนั้น ยังมีข้อคิดเห็นต่อแนวคิดนโยบายปลอดการเผา (Zero Burning Policy) ที่ไม่สอดคล้องกับบริบทพื้นที่ป่าของภาคเหนือ และเป็นหนึ่งในสาเหตุที่ทำให้สถานการณ์ไฟป่าในปีนี้รุนแรงยิ่งขึ้น ควบคู่กับการเปลี่ยนแปลงสภาพอากาศที่รุนแรง โดยควรเปลี่ยนแนวคิดการจัดการไฟดังกล่าวมาเป็นการการควบคุมจัดการไฟป่าที่สอดคล้องกับธรรมชาติระบบนิเวศน์วิทยาของพื้นที่ป่าแต่ละชนิด ผสมผสานและบูรณาการองค์ความรู้และภูมิปัญญาของชุมชนท้องถิ่นกับหลักวิชาการด้านวนศาสตร์อย่างเหมาะสมสอดคล้อง เพื่อลดการสะสมเชื้อเพลิงในพื้นที่ป่า และลดความรุนแรงของไฟที่อาจส่งผลกระทบต่อทรัพยากรธรรมชาติและสรรพชีวิตในอนาคต

ทั้งนี้ ศูนย์สนับสนุนชุมชนสู้ไฟป่า ได้เปิดให้มีการระดมทุนช่วยเหลือและเยียวยาครอบครัว “กองแก้วสีงาม” โดยการสนับสนุนเงินผ่านบัญชีของบิดา “ธนาคารกรุงไทย” สาขาขุนยวม ชื่อบัญชี “นายเล็ก กองแก้วสีงาม” หมายเลขบัญชี 529-0-14010-7

กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage",วันพฤหัสบดี ที่ 23 เมษายน 2563 เวลา 12:14 น.,2020-04-23 12:14:00,https://www.isranews.org/article/community/comm-news/87966-news-34.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","ดับไฟป่า,ไฟคลอก,ไฟป่า,กะเหรี่ยง",14435
กรมปศุสัตว์ยันไข่ไก่ในตลาดเพียงพอ หลังขาดเเคลนจากโควิด-19,"กรมปศุสัตว์ยันไทยไม่มีสภาวะขาดเเคลนไข่ไก่เเล้ว หลังก่อนหน้าพิษโควิด-19 ปชช.เเห่กักตุน 3-5 เท่า ทำตลาดช็อกชั่วขณะ เชื่อมั่นอนาคตส่งออกช่วยเหลือประเทศอื่นได้

วันที่ 22 เม.ย.2563 นายวิวัฒน์ ไชยชะอุ่ม ผอ.กองส่งเสริมเเละพัฒนาการปศุสัตว์ กรมปศุสัตว์ เปิดเผยในการเเถลงข่าวประจำสัปดาห์ กระทรวงเกษตรเเละสหกรณ์ (กษ.) ถึงความคืบหน้าการเเก้ไขปัญหาไข่ไก่ขาดตลาดว่า ช่วงที่ขอความร่วมมือให้ประชาชนอยู่ในบ้าน ทำให้มีการกักตุน สำรองอาหาร รวมถึงไข่ไก่ มากกว่าปกติ ประมาณ 3-5 เท่า เพื่อให้เกิดความมั่นคงด้านอาหารของตนเอง ทำให้ไข่ไก่ที่มีระบบวางเเผนการผลิตให้มีปริมาณเพียงพอต่อการบริโภคภายในประเทศนั้น เกิดอาการช็อกชั่วขณะหนึ่ง ซึ่งนายเฉลิมชัย ศรีอ่อน รัฐมนตรีว่าการกระทรวงเกษตรเเละสหกรณ์ (รมว.กษ.) เเละนายจุรินทร์ ลักษณวิศิษฎ์ รัฐมนตรีว่าการกระทรวงพาณิชย์ (รมว.พณ.) ได้ทำงานประสานกันอย่างใกล้ชิด ด้วยการกำหนดมาตรการต่าง ๆ  จนทำให้ในปัจจุบันสถานการณ์ไข่ไก่ของประเทศเข้าสู่ภาวะปกติ

""ประเทศไทยจะไม่มีสภาวะขาดเเคลนไข่ไก่เพื่อการบริโภคเด็ดขาด ซึ่งจากการประชุมคณะกรรมการนโยบายพัฒนาไข่ไก่เเละผลิตภัณฑ์ (Egg Board) ที่มีรมว.กษ.เป็นประธานนั้น ได้กำชับในที่ประชุมให้ประสานภาคีความร่วมมือกับหน่วยงานต่าง ๆ  เพื่อดำรงเป้าหมายไม่ให้เกษตรกรรายย่อยได้รับผลกระทบจากสภาวะที่จะเกิดขึ้นทางลบ ที่สำคัญ ผู้บริโถคต้องไม่ได้รับความเดือดร้อน ซึ่งตอนนี้ กษ. ได้ติดตามจนทราบว่า ราคาหน้าฟาร์มปรับตัวลดลงเเล้ว ทั้งนี้ รมว.กษ.ลงนามในหนังสือเพื่อให้ติดตามสถานการณ์ดูเเลไข่ไก่ เเละถ้ามีความเหมาะสมน่าจะเป็นประเทศดูเเลตนเองได้ เเละส่งไข่ไก่ไปช่วยเหลือในประเทศอื่น ๆ ทั่วโลก"" ผอ.กองส่งเสริมเเละพัฒนาการปศุสัตว์ กล่าว

ภาพประกอบ: https://www.dha.co.th

กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage",วันพุธ ที่ 22 เมษายน 2563 เวลา 12:52 น.,2020-04-22 12:52:00,https://www.isranews.org/article/community/comm-news/87915-news-331.html,"เศรษฐกิจ-ชุมชน,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","โควิดฯ,ไข่ไก่,โควิด-19,ก.เกษตรฯ",26318
พิษโควิดฯ! ไตรมาสเเรก ปี 63 ผู้บริโภครับผลกระทบหนี้บัตร -ยกเลิกสายการบิน,"มพบ.เผยสถานการณ์ผู้บริโภคไตรมาสแรกปี 63 พบร้องเรียนมากกว่า 1 พันเรื่อง เเก้ไขเเล้ว 693 เรื่อง ในจำนวนนี้มีปัญหาเลื่อน - ยกเลิกตั๋วสายการบิน หนี้บัตรเครดิตเพิ่มขึ้น จากสถานการณ์โควิด-19

ผู้สื่อข่าวรายงานว่า วันที่ 17 เม.ย. 2563 มูลนิธิเพื่อผู้บริโภค (มพบ.) เปิดเผยสถานการณ์ผู้บริโภคในช่วงไตรมาสแรกของปี 2563 ตั้งแต่เดือน ม.ค. - มี.ค. ซึ่งเป็นช่วงวิกฤตการระบาดของเชื้อไวรัสโคโรน่า 2019 หรือโควิด-19 (COVID-19) ทำให้ผู้บริโภคได้รับผลกระทบหลายด้านนั้น  มพบ. และเครือข่ายผู้บริโภคได้ให้คำปรึกษาและรับเรื่องร้องเรียนทั้งหมด จำนวน 1,055 เรื่อง

พบว่า ปัญหาที่ผู้บริโภคได้รับผลกระทบและร้องเรียนมากเป็นอันดับหนึ่งและสองยังคงเหมือนกับสถิติปี 2562 คือ เรื่องอาหาร ยา และผลิตภัณฑ์สุขภาพ 381 เรื่อง คิดเป็นร้อยละ 36.11 ของจำนวนผู้ร้องเรียนทั้งหมด และ บริการสาธารณะ มีผู้ร้องเรียน 353 เรื่อง คิดเป็นร้อยละ 33.46 โดยปัญหาการเลื่อน - ยกเลิกเที่ยวบิน เป็นปัญหาที่เพิ่มขึ้นค่อนข้างมากในช่วง 3 เดือนที่ผ่านมา

ส่วนอันดับที่สามเป็นเรื่อง การเงินการธนาคาร มีเรื่องร้องเรียน 94 เรื่อง คิดเป็นร้อยละ 8.91 โดยปัญหามากกว่าครึ่งหนึ่งของหมวดการเงินการธนาคาร เ ป็นการปรึกษาเรื่องหนี้บัตรเครดิต ซึ่งปัญหาการเลื่อน - ยกเลิกเที่ยวบิน และปัญหาหนี้บัตรเครดิตที่เพิ่มขึ้นนั้น เป็นผลกระทบที่เกิดขึ้นจากการแพร่ระบาดของไวรัสโควิด-19

เมื่อดูรายละเอียดของเรื่องร้องเรียนจะพบว่า หมวดอาหาร ยา และผลิตภัณฑ์สุขภาพ (381 เรื่อง) ลักษณะปัญหาที่พบส่วนใหญ่จะเป็นเรื่องโฆษณาอันเป็นเท็จหรือหลอกลวง ซึ่งมีมากถึง 137 เรื่อง มีทั้งการโฆษณาโอ้อวดเกินจริง การแสดงสรรพคุณอันเป็นเท็จ แสดงที่ตั้งอันเป็นเท็จทำให้หลงเชื่อ ทั้งนี้ประเภทของผลิตภัณฑ์ที่มีปัญหามากที่สุด คือ ผลิตภัณฑ์เสริมอาหาร นอกจากนี้ ยังมีปัญหาเรื่องผลิตภัณฑ์ที่ไม่มีเลข อย. ผลิตภัณฑ์ที่ฉลากถูกสั่งเลิกใช้แล้ว และผลิตภัณฑ์ที่ฉลากไม่ครบถ้วน ไม่มีภาษาไทย

สำหรับหมวดบริการสาธารณะ (353 เรื่อง) เรื่องรถโดยสารสาธารณะยังคงเป็นปัญหาที่ได้รับร้องเรียนมากที่สุด มีจำนวน 216 เรื่อง โดยส่วนใหญ่จะเป็นเรื่องพนักงานประพฤติตัวไม่เหมาะสม และการชดเชยเยียวยาความเสียหายจากอุบัติเหตุรถโดยสาร ประเภทรถที่ถูกร้องเรียนมากที่สุดคือ รถตู้โดยสาร และรถโดยสารประจำทาง (รถทัวร์) นอกจากนี้ ในช่วง 3 เดือนที่ผ่านมายังพบการร้องเรียน สายการบินจำนวน 128 เรื่อง โดยเป็นปัญหาเรื่องการเลื่อน - ยกเลิกเที่ยวบินถึง 124 เรื่อง ซึ่งปัญหาดังกล่าวเป็นผลพวงมาจากการแพร่ระบาดของเชื้อไวรัสโควิด-19 ประกอบกับมาตรการป้องกันการแพร่กระจายเชื้อโควิด-19 ของรัฐบาล เช่น การประกาศเลื่อนวันหยุดสงกรานต์ เป็นต้น ซึ่งสายการบินควรจะมีนโยบายการเลื่อน ยกเลิก และคืนเงินให้ผู้บริโภค เพื่อให้สอดคล้องกับมาตรการของรัฐบาลด้วย

ทั้งนี้ ผู้บริโภคที่ได้รับความเดือดร้อน จากการเลื่อน - ยกเลิกตั๋วสายการบินหรือทัวร์ สามารถอ่านรายละเอียดการร้องเรียน และดาวน์โหลดจดหมายได้ที่หน้าเว็บไซต์มูลนิธิเพื่อผู้บริโภค www.consumerthai.org

สุดท้าย หมวดการเงินการธนาคาร (94 เรื่อง) พบปัญหาเรื่องหนี้บัตรเครดิตมากที่สุด โดยส่วนใหญ่ขอคำปรึกษาเรื่องการผิดนัดชำระ จนเกรงว่าจะทำให้ตนเองติดเครดิตบูโรหรือถูกฟ้องคดี เนื่องจากเมื่อมีการระบาดของเชื้อไวรัสโควิด-19 ประชาชนบางกลุ่มถูกให้ออกจากงานเพื่อลดภาระของบริษัท หรือบางบริษัทต้องปิดตัวลง ทำให้ไม่สามารถหาเงินไปชำระหนี้บัตรเครดิตได้

นอกจากนี้ ยังมีปัญหาธุรกิจเช่าซื้อยานพาหนะ ธุรกิจสินเชื่อ ที่ได้รับผลกระทบเรื่องการชำระหนี้ แม้รัฐบาลจะออกมาตรการช่วยเหลือโดยให้สถาบันการเงินบางแห่งพักชำระหนี้ให้กับลูกหนี้เป็นเวลา 3 เดือน แต่ก็ยังช่วยเหลือลูกหนี้ได้ไม่ทั่วถึง เนื่องจากผู้บริโภคบางรายมีหนี้สินกับหลายสถาบัน แต่การหยุดพักชำระหนี้ไม่ได้ครอบคลุมทั้งหมด รวมถึงระบบการเยียวยาไม่ได้ครอบคลุมทุกสาขาอาชีพ ทำให้ปัญหาเรื่องหนี้สินของผู้บริโภคยังคงพุ่งสูงขึ้นเรื่อยๆ จนนำไปสู่การก่อหนี้นอกระบบเพิ่มขึ้น

จากปัญหาผู้บริโภค มูลนิธิเพื่อผู้บริโภค และเครือข่ายผู้บริโภคได้ดำเนินการแก้ไขปัญหาไปแล้ว 693 เรื่อง หรือร้อยละ 65.69 ของเรื่องร้องเรียนทั้งหมดในช่วงไตรมาสแรก โดยเรื่องเฝ้าระวังสินค้าอันตรายออนไลน์ ได้ประสานงานกับหน่วยงานที่เกี่ยวข้อง เช่น สำนักงานคณะกรรมการอาหารและยา (อย.) กองบังคับการปราบปรามการกระทำความผิดเกี่ยวกับการคุ้มครองผู้บริโภค (ปคบ.) สำนักงานพัฒนาธุรกรรมทางอิเล็กทรอนิกส์ (องค์การมหาชน) หรือ ETDA รวมถึงตลาดออนไลน์ต่างๆ (E-Market place) เช่น Lazada Shopee ในการจัดการปัญหา หากมีเรื่องร้องเรียนหรือพบว่ามีร้านค้าขายสินค้าที่ผิดกฎหมาย ตลาดออนไลน์ก็จะมีการตรวจสอบและดำเนินการนำสินค้านั้นออกจากหน้าเว็บไซต์หรือแอปพลิเคชัน ส่วนการแก้ไขปัญหาด้านอื่น เช่น บริการสายการบิน มูลนิธิฯ และเครือข่าย ได้ประสานงานกับทางบริษัท เพื่อให้ยกเลิกและคืนเงินให้กับผู้บริโภค

กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage",วันศุกร์ ที่ 17 เมษายน 2563 เวลา 13:35 น.,2020-04-17 13:35:00,https://www.isranews.org/article/community/comm-news/87716-news-27.html,"การศึกษา-ระบบสุขภาพ,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","โควิด-19,บัตรเครดิต,สายการบิน,มูลนิธิเพื่อผู้บริโภค",30182
กป.อพช.ค้านเเนวคิด 'บิ๊กป้อม' ปิดป่าป้องกันไฟ ละเมิดสิทธิชุมชน -ต้องให้ ปชช.มีส่วนร่วม,"กป.อพช. เเถลงการณ์ค้านเเนวคิด 'พล.อ.ประวิตร' กับเเนวคิดปิดป่าป้องกันไฟไหม้ ไม่ช่วยเเก้ปัญหา ละเมิดสิทธิชุมชน ยันทางออกต้องให้ ปชช.มีส่วนร่วม ไม่ตั้งบนพื้นฐานอำนาจนิยม

ผู้สื่อข่าวสำนักข่าวอิศรา www.isranews.org รายงานว่า วันที่ 11 เม.ย. 2563 114 องค์กรเเละบุคคล ภายใต้นาม คณะกรรมการประสานงานองค์กรพัฒนาเอกชน (กป.อพช.) ออกแถลงการณ์ เรื่อง ปิดป่าไม่ได้แก้ปัญหาไฟป่า ตราบใดที่ชุมชนไม่มีส่วนร่วม มีรายละเอียด ดังต่อไปนี้

จากกรณีที่ พลเอก ประวิตร วงษ์สุวรรณ รองนายกฯ พร้อมคณะ ได้เดินทางไป จ.เชียงใหม่ เพื่อ ติดตามรับทราบความคืบหน้าการแก้ปัญหาไฟป่า หมอกควัน และมลพิษฝุ่นละอองขนาดเล็กในพื้นที่ 9 จังหวัด ภาคเหนือตอนบน ณ ศูนย์บัญชาการป้องกันและแก้ปัญหาฝุ่นละอองขนาดเล็ก และมีการเผยแพร่ผลการหารือ ทางสื่อมวลชนโดยระบุว่า ได้มีการรายงานถึงสาเหตุของไฟป่า ว่ายังมีการเผาพืชไร่และการเผาป่าจากการเข้า ไปหาของป่าโดย พล.อ.ประวิตร วงษ์สุวรรณ ได้กล่าวเน้นย้ากับข้าราชการกระทรวงทรัพยากรธรรมชาติและ สิ่งแวดล้อมว่า หากคุมไม่ได้ เกิดปัญหาซ้าซาก สร้างความเดือดร้อนเสียหายเป็นวงกว้างเช่นทุกปี “อาจจำเป็นต้องปิดป่าฤดูร้อนก็ต้องท้า”

จากเหตุการณ์ดังกล่าว องค์กรท้ายแถลงการณ์นี้ ขอชี้แจงต่อ พล.อ.ประวิตร ผ่านสื่อมวลชนดังนี้

1.สาเหตุหลักของการเผาป่าไม่ได้มาจากวิถีชีวิตของประชาชน ไม่ว่าจะเป็นการทำกินหรือการทำเกษตรเพื่อยังชีพ ข้อมูลจากจุดความร้อน(hot spot)และพื้นที่เผาไหม้(burn scar) ชี้ชัดว่า ไฟป่าส่วนใหญ่ เกิดในเขตป่าอนุรักษ์ เช่น อุทยานแห่งชาติ ซึ่งอยู่ในความดูแลของกรมอุทยานแห่งชาติ สัตว์ป่า และพันธุ์พืช แม้ว่ามีประชาชนโดยเฉพาะกลุ่มชาติพันธุ์ ที่มีที่ดินทำกินทับซ้อนกับเขตป่าอนุรักษ์ แต่ชุมชนชาติพันธุ์เหล่านี้ ต่างก็มีข้อก้าหนดเกี่ยวกับการจัดการพื้นที่ป่าและวิธีการจัดการไฟป่าตามภูมิปัญญาท้องถิ่น อีกด้านหนึ่งไฟป่าที่ เกิดขึ้นก็เกิดจากสาเหตุหลายประการที่มีความซับซ้อน

แนวทางการจัดการไฟที่เหมาะสมตามธรรมชาติของป่าผลัดใบ เช่น ป่าเบญจพรรณ ป่าเต็งรัง เป็นต้น ต้องมีการแก้ไขปัญหาการสะสมของเชื้อเพลิง เพื่อไม่ให้เกิดไฟจากเชื้อเพลิงที่สะสมจนกระทั่งทำลายผืนป่าอย่าง หนักหน่วง นอกจากนั้น การเผาป่ายังมีเบื้องหลังมีบริบทนอกเหนือจากการทำกินของประชาชน และมีมิติทางการเมืองด้วย เช่น ไฟป่าเกี่ยวข้องกับงบประมาณ ความไม่เป็นธรรมของภาครัฐ และการจัดการของภาครัฐใน ระบบอำนาจรวมศูนย์ เป็นต้น ในทางกลับกัน ขณะที่เกิดปัญหาไฟป่าทั่วภาคเหนือ ประชาชนจากหลายร้อย หมู่บ้านได้ช่วยกันป้องกันและดับไฟป่าอย่างเข้มแข็ง จนกระทั่งหลายคนเสียชีวิตจากการช่วยกันดับไฟป่า มีการระดมทุนและการสนับสนุนจากสังคมเพื่อสู้กับไฟป่ามาโดยตลอดนับแต่เกิดเหตุไฟป่าในภาคเหนือ ดังนั้นการชี้นิ้วกล่าวโทษว่าไฟป่ามีสาเหตุจากการเผาพืชเกษตรเพื่อยังชีพและการหาของป่า จึงเป็นการลดทอนปัญหาของไฟป่าให้เหลือเพียงประชาชนเป็นแพะรับบาป กลบเกลื่อนความล้มเหลวในการจัดการปัญหาเชิงระบบของรัฐ และเป็นการตอกย้ำภาพมายาคติที่แฝงไว้ซึ่งอคติต่อกลุ่มชาติพันธุ์และการใช้อ้านาจอย่างไม่ยุติธรรมกับประชาชน โดยเฉพาะกลุ่มชาติพันธุ์ที่มีพื้นที่ทับซ้อนกับป่าอนุรักษ์ของรัฐ

2. คำกล่าวของพล.อ.ประวิตร ในกรณีที่หากคุมไฟป่าไม่ได้ เกิดปัญหาซ้ำซาก สร้างความเดือดร้อน เสียหายเป็นวงกว้างเช่นทุกปี อาจจำเป็นต้องปิดป่าฤดูร้อนนั้น สะท้อนถึงมุมมองการแก้ปัญหาที่(คับแคบ) มองเพียงว่าประชาชนเป็นต้นตอของปัญหา ต้องใช้อำนาจเด็ดขาดในการจัดการถึงขั้นปิดป่า แต่วิธีคิดดังกล่าวนี้จะไม่มีทางจัดการปัญหาไฟป่าได้สำเร็จ เพราะยิ่งเป็นการแยกคนออกจากป่า กีดกันไม่ให้ชุมชนเข้าไปมีส่วนร่วมในการดูแลผืนป่า ปกป้องและจัดการไฟป่า ตามวิถีชีวิตที่เกื้อกูลกัน อีกทั้งยังซ้ำเติมปัญหาระบบอำนาจเด็ดขาด รวมศูนย์ของหน่วยงานรัฐ ทางออกที่ถูกต้องจำเป็นจะต้องมีการร่วมมือกันทุกภาคส่วน ทั้งชุมชน ประชาชน ภายนอก ราชการ และภาคประชาสังคม องค์กรในท้ายแถลงการณ์นี้ ขอยืนยันว่าไม่เห็นด้วยกับแนวทางดังกล่าวของรองนายกรัฐมนตรี และขอเรียกร้องต่อสังคมไทยร่วมกันผลักดันให้รัฐบาลด้าเนินการในการดับไฟป่าดังนี้

-หยุดสร้างมายาคติด้วยการชี้นิ้วว่าประชาชนคือสาเหตุของไฟป่า แต่ควรมองว่าประชาชนโดยเฉพาะ ชุมชนคือกำลังสำคัญในการป้องกันและดับไฟป่า และให้ชุมชนและภาคประชาสังคมมีส่วนร่วมในการป้องกันและดับไฟป่า โดยการทำให้ประเด็นของไฟป่าเป็นประเด็นสาธารณะที่ทุกฝ่ายได้มีโอกาสมาร่วมกันวิเคราะห์ถึงสาเหตุของไฟป่า แนวทางในการจัดการไฟป่าที่ถูกต้อง และปฏิบัติการร่วมกันในการจัดการกับไฟป่า

-กรณีชุมชนที่อยู่ร่วมและใช้ประโยชน์จากป่าอนุรักษ์ การจัดการป่าและไฟป่าต้องไม่กีดกันการมีส่วนร่วมของชุมชนออกไป แต่ต้องถือว่าชุมชนคือหัวใจของการช่วยกันจัดการไฟป่า โดยรัฐต้องให้สิทธิ/อำนาจแก่ชุมชนในการเข้าถึงและจัดการทรัพยากร รวมถึงป้องกันไฟป่า และสนับสนุนชุมชนในการจัดการป่าและไฟป่า

-การจัดการไฟป่าควรผสมผสานภูมิปัญญาความรู้ท้องถิ่นในการจัดการเชื้อเพลิงโดยที่ไม่ก่อความเสียหายต่อระบบนิเวศป่า และหากจำเป็นต้องแก้ไขกฎหมายหรือกฎระเบียบ หรือประกาศ หรือคำสั่ง เพื่อให้เอื้อต่อการจัดการไฟป่าที่เหมาะสมต่อระบบนิเวศ ก็จำเป็นต้องทำ

-กระทรวงทรัพยากรธรรมชาติและสิ่งแวดล้อมต้องไม่ฉวยโอกาสท่ามกลางวิกฤตไฟป่าละเมิดสิทธิของชุมชนที่มีอยู่ในเขตป่าทุกประเภท รวมไปถึงการกลั่นแกล้งจับกุมคุมขังและดำเนินคดี เราขอยืนยันว่า การจัดการไฟป่าต้องคำนึงถึงสิทธิของชุมชนเป็นส้าคัญ ไม่ตั้งบนพื้นฐานของอำนาจนิยม แต่ต้องเป็นประเด็นสาธารณะที่ประชาชนมีส่วนร่วม

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันเสาร์ ที่ 11 เมษายน 2563 เวลา 11:40 น.,2020-04-11 11:40:00,https://www.isranews.org/article/community/comm-news/87499-news-18.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","กป.อพช.,ไฟป่า,ประวิตร วงษ์สุวรรณ,ภาคเหนือ",14297
กรมหม่อนไหม หนุนผลิต “หน้ากากผ้าไหม” ลดเสี่ยงโควิด-19,"กรมหม่อนไหมหนุนเกษตรกรผลิต “หน้ากากผ้าไหม” สู้ภัยฝุ่น PM 2.5 -โควิด19 ชี้คุณสมบัติพิเศษ ระบายความร้อน กรองฝุ่น ลดเสี่ยงติดเชื้อ

วันที่ 11 มี.ค. 2563 กระทรวงเกษตรเเละสหกรณ์ (กษ.) เเถลงข่าวประจำสัปดาห์ โดยมีนายอลงกรณ์ พลบุตร ที่ปรึกษารัฐมนตรีว่าการกระทรวงเกษตรและสหกรณ์ เป็นผู้นำเเถลง

นายอลงกรณ์ กล่าวว่า จากสถานการณ์ ฝุ่น PM 2.5 และไวรัสโคโรน่า 2019 หรือโควิด-19 ที่เกิดขึ้นขณะนี้  ทำให้หลายภาคส่วนต่างหาทางรับมือในการป้องกันและแพร่ระบาด โดยในส่วนของกระทรวงเกษตรและสหกรณ์ได้ตระหนักและให้ความสำคัญ รวมทั้งติดตามสถานการณ์อย่างใกล้ชิด และพร้อมเป็นส่วนหนึ่งในการช่วยแก้ไขปัญหาที่เกิดขึ้น จึงให้กรมหม่อนไหม โดย ศูนย์หม่อนไหมเฉลิมพระเกียรติสมเด็จพระนางเจ้าสิริกิต์พระบรมราชินีนาถ ในพื้นที่ทั้ง 21 ศูนย์ ได้ดำเนินการส่งเสริมการ ผลิตหน้ากากอนามัยที่ผลิตจากผ้าไหม ขึ้นตามนโยบายของรัฐบาลที่ให้จังหวัดต่างๆ และประชาชนได้ทำหน้ากากอนามัยใช้เอง

“หน้ากากอนามัยที่ผลิตจากผ้าไหมที่ได้ส่งเสริมให้ผลิตขึ้นนั้น มีจุดเด่นหลายประการ โดยเฉพาะเมื่อใช้แล้วสามารถซักและนำมาใช้ได้อีก อีกทั้งสามารถกรองฝุ่นและลดความเสี่ยงในการติดเชื้อโรคทางเดินหายใจ และเมื่ออากาศเย็น ผ้าไหมก็จะช่วยให้ความอบอุ่นอีกด้วย ซึ่งขณะนี้อยู่ระหว่างการตรวจสอบจากกรมวิทยาศาสตร์การแพทย์เพื่อยืนยันถึงคุณสมบัติในการป้องกันเชื้อโรคของหน้ากากอนามัยผ้าไหมนี้” ทีปรึกษา รมว.กษ. กล่าว

นายอลงกรณ์ กล่าวเพิ่มเติมว่า การผลิตหน้ากากอนามัยที่ผลิตจากผ้าไหมจะดำเนินการในทุกจังหวัด เช่น จังหวัดสุรินทร์ ซึ่งมีการทอผ้าไหมประมาณ 1,400 หมู่บ้าน จากจำนวนทั้งหมด 2,128 หมู่บ้าน จึงมีนโยบายรณรงค์ให้ชาวสุรินทร์ทำหน้ากากอนามัยจากผ้าไหม เพื่อช่วยลดความเสี่ยงของโรคติดเชื้อทางเดินหายใจ สร้างมูลค่าเพิ่มให้ไหมสุรินทร์ เพิ่มรายได้แก่กลุ่มวิสาหกิจชุมชนผู้ปลูกหม่อนเลี้ยงไหมทอผ้าไหม และเตรียมการรับมือกับภาวะเศรษฐกิจที่อยู่ในสภาพซบเซาทั้งโลก ในส่วนของจังหวัดสระบุรี ได้ส่งเสริมให้กลุ่มวิสาหกิจชุมชนรังไหมประดิษฐ์ ต.ตลาดน้อย อ.บ้านหม้อ ทำการผลิตหน้ากากอนามัยจากผ้าไหมย้อมสีธรรมชาติที่ผ่านการรับรองเป็นผ้าไหมตรานกยูงพระราชทาน ไม่ตกสี

ด้าน นางนงลักษณ์ เกตุเวชสุริยา รองอธิบดีกรมหม่อนไหม กล่าวว่า ขณะนี้ หน้ากากผ้าไหม จ.สุรินทร์ที่ผลิตมีด้วยกัน 2 แบบ คือ แบบที่ 1 มี 3 ชั้น ชั้นที่ 1 ด้านนอกเป็นผ้าไหม ชั้นที่ 2 ผ้ากรองเชื้อ ชั้นที่ 3 ด้านในเป็นผ้าสาลู แบบที่ 2 มี 2 ชั้น ชั้นที่ 1 ด้านนอกเป็นผ้าไหม ชั้นที่ 2 ด้านในเป็นผ้าสาลู มีเปิดช่องตรงกลางระหว่างผ้าชั้นนอกกับชั้นใน ให้สามารถสอดแผ่นกรองได้ และเมื่อเร็ว ๆ นี้ได้ทูลเกล้าฯ ถวายสมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดี กรมหลวงราชสาริณีสิริพัชร มหาวัชรราชธิดา ซี่งได้เสด็จมาที่เรือนจำชั่วคราวโคกตาบัน เรือนจำกลางสุรินทร์ จ.สุรินทร์  เมื่อวันที่ 6 มี.ค. 2563 ที่ผ่านมา

ส่วน จ.สระบุรี มี 2 แบบคือ แลบที่ 1 ผ้าฝ้ายลายไทย และ แบบที่ 2 มี 2 ชั้น ชั้นที่ 1 ด้านนอกเป็นผ้าไหมย้อมสีธรรมชาติ ชั้นที่ 2 ด้านในเป็นผ้าสาลู สำหรับกำลังการผลิตขณะนี้อยู่ที่ 200 ชิ้นต่อวัน และจะขยายไปยังเครือข่ายต่างๆ เพื่อเพิ่มกำลังการผลิตตามการสั่งซื้อจำนวนมากได้อีก

“กระทรวงเกษตรและสหกรณ์ได้นำหน้ากากอนามัยจากผ้าไหมไปแสดงในงานเปิดตัวโครงการตลาดสินค้าเกษตรออนไลน์ เมื่อวันที่ 4 มีนาคม 2563ที่ผ่านมา พร้อมแจกให้ผู้มาร่วมงาน จำนวน 200 ชิ้น ปรากฎว่าได้รับความสนใจจากผู้ร่วมงานเป็นอย่างดี และเพื่อช่วยเหลือประชาชน กระทรวงเกษตรและสหกรณ์จึงมีแผนจะแจกจ่ายอีกจำนวน 300 ชิ้น  ในงาน Field Day เริ่มต้นฤดูกาลผลิต และงานคลินิกเกษตรกร ที่จะจัดขึ้นภายในเดือนมีนาคมนี้” รองอธิบดีกรมหม่อนไหม กล่าว .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพุธ ที่ 11 มีนาคม 2563 เวลา 14:18 น.,2020-03-11 14:18:00,https://www.isranews.org/article/community/comm-news/86326-news-41.html,"เศรษฐกิจ-ชุมชน,Isranews,ตะกร้าข่าว,Community","กรมหม่อนไหม,หน้ากากผ้าไหม,หน้ากากอนามัย",24693
นักวิชาการ มช. ซัดแผนยุทธศาสตร์ชาติ 20 ปี มองไม่เห็นคุณค่าภาคเกษตร,"เอ็นจีโอ -นักวิชาการชำแหละ 194 ปี ความเหลื่อมล้ำที่ดินไทย ‘ อรรถจักร์ ’ ชี้ความเจริญทางเศรษฐกิจเบียดขับชาวไร่ชาวนา แผนยุทธศาสตร์ชาติไม่เห็นความสำคัญเกษตรกร สหพันธ์ฯ เสนอเเก้รธน. ให้มีการกระจายการถือครอง

เมื่อเร็ว ๆ นี้ สถาบันทางวิชาการ องค์กรอิสระ องค์การมหาชน สื่อมวลชน องค์กรพัฒนาเอกชน องค์กรระหว่างประเทศ เครือข่ายนักธุรกิจ ภาคประชาสังคม และภาคประชาชน ร่วมกันจัดงาน มหกรรมที่ดินคือชีวิต ครั้งที่ 2 หัวข้อ “หยุดวิกฤติความเหลื่อมล้ำ สร้างความเป็นธรรมที่ดินไทย” ณ ห้องประชุมศรีบูรพา มหาวิทยาลัยธรรมศาสตร์ ท่าพระจันทร์

ศ.ดร.อรรถจักร์ สัตยานุรักษ์ คณะมนุษยศาสตร์ มหาวิทยาลัยเชียงใหม่ กล่าวว่า ความเปลี่ยนแปลงที่สำคัญกำลังพลิกสังคมไทยจากหน้ามือเป็นหลังมือ คือกระบวนการที่เรียกว่าการเจริญเติบโตทางเศรษฐกิจ ซึ่งกระบวนการนี้ได้เบียดขับชาวไร่ชาวนาออกจากพื้นที่ ออกมาเป็นนโยบายรัฐคือ แผนยุทธศาสตร์ชาติ 20 ปี ซึ่งไม่มองเห็นคุณค่าของภาคเกษตรที่พวกเรากำลังทำ มองเห็นเพียงว่าจะผลิตแล้วขายเพื่อทำให้จีดีพีโตขึ้นอย่างไร

“ทั้งหมดคือการเบียดขับชาวนาชาวไร่ออกจากที่ดิน เพื่อเปิดช่องให้กลุ่มทุนมาครอบครองเป็นทรัพย์สินส่วนบุคคล การขยายตัวของแนวคิดนี้จะเข้มข้มมากขึ้น การเปลี่ยนสถานะพื้นที่ชุมชนที่ไม่เคยสามารถครอบครองได้ จะกลายเป็นครอบครองได้ในรัฐบาลนี้ นี่คือกระบวนการเปลี่ยนทรัพย์สินทั้งหมดของเราให้เป็น Private Property ซึ่งจะตกอยู่แค่ในมือกลุ่มทุน” ศ.ดร.อรรถจักร์กล่าว

ศ.ดร.อรรถจักร์ ยังกล่าวว่า เราควรถอดบทเรียนการต่อสู้ของสหพันธ์ชาวนาชาวไร่แห่งประเทศไทย ไม่ใช่เพียงเพื่อเรียนรู้ แต่เพื่อกำหนดแนวทางในการต่อสู้ที่ยังต้องใช้เวลาอีกหลายปี โดยเฉพาะการตระหนักว่าความเป็นธรรมเท่านั้นที่จะแก้ปัญหาความเหลื่อมล้ำได้

“จำเป็นอย่างยิ่งที่จำต้องทำให้สังคมเข้าใจ และมองเห็นว่าความเป็นธรรมเท่านั้นที่จะสามารถแก้ความเหลื่อมล้ำ ความเป็นธรรมเท่านั้นที่จะลดทอนปัญหาความเหลื่อมล้ำได้ ไม่มีทางแก้ไขได้ด้วยการโยนเงินมาจากเฮลิคอปเตอร์ ไม่ว่าจะประชานิยมเข้มข้น หรือประชานิยมหน่อมแน้มแบบปัจจุบัน และความเป็นธรรมของสังคมที่เป็นรูปธรรมที่สุดคือการทำให้ที่ดินหลุดจากเป็นสินค้า เมื่อใดก็ตามที่ความเหลื่อมล้ำในการถือครองที่ดินลดลง ความเหลื่อมล้ำจะลดลง” ศ.ดร.อรรถจักร์ ระบุ

ด้าน นายประยงค์ ดอกลำไย ที่ปรึกษาขบวนการประชาชนเพื่อสังคมที่เป็นธรรม (พีมูฟ) กล่าวถึงประวัติศาสตร์ความเหลื่อมล้ำที่ดินไทยตั้งแต่ปี 2398 ที่มีสนธิสัญญาเบาว์ริ่ง ให้สิทธินอกอาณาเขตชาวต่างชาติเข้ามาเช่าและซื้อที่ดินได้ ต่อมามีโครงการขุดคลองรังสิต ซึ่งให้บริษัทคูแลนาเข้ามาลงทุนขุดคลอง และได้รับกรรมสิทธิ์ที่ดินบริเวณริมสองฝั่งคลองรังสิตฝั่งละ 800 เมตร ทำให้ชาวนาที่ทำกินอยู่บริเวณนั้นมาตั้งแต่บรรพบุรุษต้องสูญเสียสิทธิในที่ดินทำกิน

“พระบรมราชโองการตอนนั้นบอกว่าใครที่มาลงทุนจะได้ที่ดิน ปรากฏว่าบริษัทได้ที่ดินไป 1.3 ล้านไร่ เราพบว่าจริงๆ โครงการนี้เป็นโครงการฟอกที่ดินที่ทำให้สิทธิของชาวนาหายไป แล้วให้สิทธิคนที่ขุดคลอง แล้วบริษัทก็ขายที่ดินให้ซื้อในราคาไร่ละ 4 บาท คนที่ลงทุนซื้อมาไร่ละ 1 บาท แต่มาขาย 4 บาท นี่คือโครงการแรก และมีพัฒนาการเรื่อยมาจนกระทั่งเกิดคลองขึ้นหลายเส้น” ประยงค์กล่าว

ทั้งนี้ ข้อมูลแบบสำรวจการถือครองที่ดินของผู้เข้าร่วมงาน พบว่า 272 คนที่ส่งแบบสำรวจ ถือครองที่ดินรวมกัน 1,840 ไร่ และ 50 เปอร์เซ็นต์ในนั้นถือครองที่ดินไม่ถึง 1 ไร่ ถ้าเทียบกับสมาชิกสภาผู้แทนราษฎรในสภาวันนี้ 10 อันดับแรกของคนที่มีมูลค่าที่ดินมากที่สุด มีมูลค่ารวมกันถึงประมาณ 1,700 ล้านบาท

ที่ปรึกษาพีมูฟ กล่าวย้ำว่า ถึงเวลาแล้วหรือยังว่าต้องมีการจำกัดการถือครองที่ดินอย่างจริงจัง ถ้ามีการจำกัด คนที่เดือดร้อนคือคนที่มีที่ดิน 6 แสนไร่ แต่คนอีก 50 ล้านคนจะได้รับความเป็นธรรม ขณะนี้มีตระกูลเดียวที่ถือครองที่ดินใหญ่กว่าจังหวัดสมุทรปราการทั้งจังหวัด ถ้าหามาอีก 40 ตระกูลมาเอาคนละจังหวัด เราก็ไม่มีที่อยู่กันแล้ว

ขณะที่ ผศ.ดร.ดวงมณี เลาวกุล คณะเศรษฐศาสตร์ มหาวิทยาลัยธรรมศาสตร์ เปิดเผยข้อมูลความเหลื่อมล้ำด้านการถือครองที่ดินและทรัพย์สินในประเทศ พบว่าหากมองเฉพาะที่ดินที่มีโฉนด คนประมาณ 20% บนสุดได้ถือครองที่ดินอยู่ 80% เป็นภาพความเหลื่อมล้ำที่เห็นได้ชัด และถ้าดูที่ความต่างของคนที่มีที่ดินสูงสุดก็ต่างจากล่างสุดอยู่ถึง 326 เท่า

“ที่ดินมีการกระจุกตัวมาก ในขณะที่ทรัพย์สินโดยรวมของประเทศมีการกระจุกตัวเช่นกัน จะเห็นจากคนที่เป็นมหาเศรษฐีสิบอันดับแรก ที่ตัวเลขจะเพิ่มขึ้นตลอด จากปี 2552 มา 2562 ทรัพย์สินของกลุ่มนี้โตขึ้น 6 เท่า เราเอาไปเทียบกับจีดีพีหรือตัวรายได้ทั้งหมดของประเทศ พบว่า 40 ราย คิดเป็นสัดส่วนประมาณ 30% ของจีดีพี” นักวิชาการเศรษฐศาสตร์กล่าว

ด้าน รังสรรค์ แสนสองแคว ผู้ปฏิบัติงานสหพันธ์ชาวนาชาวไร่ภาคเหนือ จากพื้นที่ปฏิรูปที่ดินบ้านไร่ดง อ.ป่าซาง จ.ลำพูน เสนอแนวทางในนามเกษตรกรว่าต้องการให้มีมาตรการภาษีและการจำกัดการถือครองที่ดินอย่างจริงจัง และต้องไม่ลืมการแก้รัฐธรรมนูญด้วย

มาตรการแรกคือ ต้องมีภาษีที่ดินอัตราก้าวหน้า เพื่อบีบให้คนที่ถือครองที่ดินเยอะๆ คายที่ดินออกมา แต่ปัญหาคือเราจะใช้กลไกอย่างไร เมื่อคนที่ถือครองที่ดินกุมอำนาจไว้อยู่ ซึ่งการน่าจะต้องมีเครื่องมือ ไม่พอแล้วที่จะแก้แค่กฎหมายเกี่ยวกับที่ดิน ต้องแก้รัฐธรรมนูญด้วยให้มีเรื่องการกระจายการถือครองที่ดิน เพราะถ้าผลักดันแค่กฎหมาย เป็นเพียงกฎหมายลูก และยังต้องมีการจำกัดการถือครองที่ดินให้มีความเป็นธรรม แต่ถ้าใช้ภาษีที่ดินอัตราก้าวหน้าจะสามารถจำกัดการถือครองที่ดินได้อยู่แล้ว” เกษตรกรชาวลำพูนเสนอ

ทั้งนี้ จากข้อมูลในปี 2561 ของสภาพัฒนาเศรษฐกิจและสังคมแห่งชาติพบว่า ประชากรที่มีฐานะทางเศรษฐกิจสูงสุด 10% ถือครองที่ดิน 94.86 ล้านไร่ คิดเป็น 61.5% ขณะที่ประชากรที่ยากจนที่สุด 10% ของประเทศ ถือครองที่ดินรวมกันเพียง 68,330 ไร่ คิดเป็นสัดส่วน 0.1% หรือแตกต่างกันกว่า 853.6 เท่า ซึ่งสาเหตุหนึ่งมาจากมาตรการทางภาษีที่ไม่มีการเก็บภาษีที่ดินในลักษณะอัตราก้าวหน้า โดยผู้ที่มีที่ดินมากที่สุด 20% ของประเทศ เป็นเจ้าของที่ดินโฉนดรวมกันมากถึง 80% ของที่ดินโฉนดทั้งหมด แต่ผู้ที่มีที่ดินต่ำสุด 20% เป็นเจ้าของเพียง 0.25% ของโฉนดที่ดินทั้งหมดในประเทศและผู้ที่มีที่ดินมากกว่า 1,000 ไร่ (1001,-500,000 ไร่ ) มีอยู่เพียง 837 ราย

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันอาทิตย์ ที่ 17 พฤศจิกายน 2562 เวลา 08:42 น.,2019-11-17 08:42:00,https://www.isranews.org/article/community/comm-news/82585-news-82585.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,ในกระแส,การเมืองและระบบยุติธรรม,Community","กระจุกตัว,ที่ดิน,พีมูฟ",8791
ก.แรงงาน สั่งจัดงานรองรับลูกจ้างเอเพ็กซ์ สมุทรสาคร กว่า 700 อัตรา,"กระทรวงแรงงาน ช่วยเหลือลูกจ้างบจก.เอเพ็กซ์ฯ 220 คน ถูกเลิกจ้าง ประสานสถานประกอบกิจการใน จ.สมุทรสาคร จัดงานรองรับ 744 อัตรา พร้อมติดตามการได้รับสิทธิประโยชน์ตาม กม.

นายสุทธิ สุโกศล ปลัดกระทรวงแรงงาน เปิดเผยถึงความคืบหน้าในการความช่วยเหลือลูกจ้างของ บริษัท เอเพ็กซ์ เซอร์คิต (ไทยแลนด์) จำกัด ที่ถูกเลิกจ้างว่า ตามที่หม่อมราชวงศ์จัตุมงคล โสณกุล ได้สั่งการให้กรมสวัสดิการและคุ้มครองแรงงานให้การช่วยเหลือลูกจ้างอย่างใกล้ชิดนั้น ซึ่งจากการที่พนักงานตรวจแรงงานลงพื้นที่สอบข้อเท็จจริง พบว่า การเลิกจ้างดังกล่าวมีสาเหตุจากบริษัทฯ ประสบปัญหาขาดสภาพคล่องจึงได้ใช้มาตรการลดจำนวนการผลิต   และเลิกจ้างลูกจ้างที่ไม่ผ่านการทดลองงาน ซึ่งบริษัทฯ มีระยะเวลาทดลองงาน 120 วัน มีลูกจ้างที่ทดลองงานจำนวน 329 คน ผ่านการทดลองงาน 109 คน

โดยบริษัทฯ ได้มีการเลิกจ้างลูกจ้างไปแล้วเมื่อวันที่ 20 กันยายน 2562 จำนวน 155 คน และเตรียมเลิกจ้างเพิ่มเติมอีก 65 คน รวม 220 คน ซึ่งการเลิกจ้างดังกล่าวคิดเป็นร้อยละ 3.56 จากลูกจ้างทั้งหมดของบริษัทที่มีจำนวน 6,185 คน

ทั้งนี้ พนักงานตรวจแรงงาน สำนักงานสวัสดิการและคุ้มครองแรงงานจังหวัดสมุทรสาครได้ชี้แจงสิทธิหน้าที่ตามกฎหมายแก่นายจ้างลูกจ้างเป็นที่เรียบร้อยแล้ว และจะติดตามการจ่ายค่าจ้างและสินจ้างแทนการบอกกล่าวล่วงหน้าของนายจ้างให้เป็นไปตามที่กฎหมายกำหนด และเพื่อเป็นการให้ความช่วยเหลือแก่ลูกจ้างเพิ่มเติม กระทรวงแรงงานได้ประสานกับสถานประกอบกิจการในพื้นที่จังหวัดสมุทรสาครที่มีความประสงค์  จะรับพนักงานในเบื้องต้นมีสถานประกอบกิจการแจ้งความจำนงหลายแห่ง ประกอบด้วย บริษัท มารีนโกลด์โปรดักส์ จำกัด ประกอบกิจการแปรรูปสัตว์น้ำ แจ้งความประสงค์จะรับลูกจ้าง เข้าทำงานจำนวน 300 อัตรา ตำแหน่งฝ่ายผลิต, บริษัท ยูนิคอร์ด จำกัด ประกอบกิจการแปรรูปสัตว์น้ำ แจ้งความประสงค์รับลูกจ้างที่มีวุฒิการศึกษาตั้งแต่ ม.3 ขึ้นไป จำนวน 50 อัตรา ตำแหน่งตรวจสอบ และ บริษัท แคล-คอมพ์ อิเล็คโทรนิคส์ (ประเทศไทย) จำกัด (มหาชน) ประกอบกิจการผลิตแผงวงจรอิเล็กทรอนิกส์ ประสงค์รับจำนวน 100 คน และยังมีบริษัทอื่นๆอีก 33 บริษัท ซึ่งมีความประสงค์รับลูกจ้าง จำนวน  294 อัตรา รวม 744 อัตรา ทั้งนี้ได้แจ้งให้ลูกจ้างที่ถูกเลิกจ้างทราบแล้ว

นายสุทธิ กล่าวต่อไปว่า นอกจากนี้ สถานประกอบกิจการที่ตั้งอยู่ในนิคมอุตสาหกรรมสินสาคร จำนวน 73 แห่ง จะร่วมกันหาแนวทางให้ความช่วยเหลือลูกจ้างที่ถูกเลิกจ้างด้วย โดยจะหาตำแหน่งงานว่างและรับสมัครงาน เพื่อให้ลูกจ้างได้มีงานทำและอยู่ในพื้นที่เดิม อย่างไรก็ตาม กระทรวงแรงงานจะติดตามให้ความช่วยเหลือลูกจ้างอย่างต่อเนื่องเพื่อให้ลูกจ้างได้รับการคุ้มครองและได้รับสิทธิประโยชน์ตามกฎหมายต่อไป

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันอังคาร ที่ 24 กันยายน 2562 เวลา 13:13 น.,2019-09-24 13:13:00,https://www.isranews.org/article/community/comm-news/80796-news_80796.html,"ข่าวการเมือง,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","เอเพ็กซ์,สมุทรสาคร,ลูกจ้าง,กระทรวงเเรงงาน",18867
ชาวบ้านอมก๋อยยื่นผู้ว่าฯ เชียงใหม่ รื้ออีไอเอเหมืองถ่านหิน หลังพบลายนิ้วมือผีลงชื่อประชุม,"เครือข่ายยุติเหมืองแร่อมก๋อย ยื่นหนังสือผู้ว่าฯ เชียงใหม่ จี้แก้ไข EIA เนื้อหาไม่ครอบคลุม ขาดความครบถ้วน หวั่นเวทีจัดรับฟัง 28 ก.ย. มิชอบด้วยกม. ด้านปลัดจังหวัดเผยเพิ่มเติมเนื้อหารายงานฯ ต้องรอการพิจารณาจาก กพร.

ผู้สื่อข่าวสำนักข่าวอิศรา www.isranews.org รายงานว่า วันที่ 19 ก.ย. 2562 เครือข่ายยุติเหมืองแร่อมก๋อย จ.เชียงใหม่ เข้ายื่นหนังสือถึงนายศุภชัย เอี่ยมสุวรรณ ผู้ว่าราชการจังหวัดเชียงใหม่ ผ่านปลัดจังหวัดเชียงใหม่ เพื่อขอให้ทบทวนการจัดรับฟังความคิดเห็นของประชาชนต่อการขออนุญาตประทานบัตรทำเหมืองแร่ในพื้นที่บ้านกะเบอะดิน บ้านขุน อ.อมก๋อย จ.เชียงใหม่ โดยมีเนื้อหาในข้อเรียกร้อง คือ

ตามหนังสือบริษัทเอกชน ยื่นคำขอประทานบัตรทำเหมืองแร่ถ่านหินจากอุตสาหกรรมขั้นพื้นฐานและการเหมืองแร่ (กพร.) ตามคำขอเลขที่ 1 /2543 เนื้อที่ประมาณ 284 ไร่ 30 ตารางวา ตั้งอยู่หมู่ที่ 12 บ้านกะเบอะดิน ต.อมก๋อย อ.อมก๋อย จ.เชียงใหม่ โดยทางกรมอุตสาหกรรมพื้นฐานและการเหมืองแร่ จ.เชียงใหม่ จัดให้มีการรับฟังความคิดเห็นของราษฎรในพื้นที่การขอประทานบัตรตามหลักเกณฑ์และวิธีการรับฟังความคิดเห็นของชุมชนในพื้นที่ในวันที่ 28 ก.ย. 2562 ณ โรงเรียนบ้านแม่อ่างขาง ต.อมก๋อย อ.อมก๋อย จ.เชียงใหม่ เพื่อรวบรวมความคิดเห็นและนำข้อมูลเสนอต่อกรมอุตสาหกรรมขั้นพื้นฐานและการเหมืองแร่เพื่อประกอบการพิจารณา

ทั้งนี้ ผู้แทนชาวบ้านมีความเห็นต่อการดำเนินการดังกล่าว 6 ประการ ได้แก่ 1 .รายงานการวิเคราะห์ผลกระทบทางสิ่งแวดล้อม ( Environmental Impact Assessment : EIA) โครงการทำเหมืองแร่ถ่านหินตามคำขอประทานบัตรที่ 1 /2543 (EIA )ที่ ได้จัดทำประชามติ เมื่อปี 2552 ซึ่งมีข้อมูลรายงานฉบับนี้ไม่มีการจัดทำเวทีประชาคมของหมู่บ้านที่มีความคิดเห็นเฉพาะผู้นำหมู่บ้านที่ 20 บ้านขุน ต.อมก่อย อ.อมก๋อย จ.เชียงใหม่ ซึ่งไม่มีความครอบคลุมถึงชาวบ้านผู้ได้รับผลกระทบแต่อย่างใด

ขณะที่เมื่อวันที่ 9 ก.ย. 2562 ได้มีประกาศจากอุตสาหกรรมจ.เชียงใหม่ เชิญชวนประชาชนที่อยู่ในพื้นที่ได้รับผลกระทบระยะ 1 กม. ห่างจากจุดทำเหมือนแร่ ประกอบด้วย 2 หมู่บ้าน คือ บ้านกะเบอะดิน หมู่ 12 และบ้านขุน หมู่ 20 ต. อมก๋อย อ.อมก๋อย จ.เชียงใหม่ จึงเห็นว่า รายงานฉบับนี้ขัดกับความเป็นจริง และไม่ได้รับฟังความคิดเห็นของชาวบ้านที่ได้รับผลกระทบอย่างครบถ้วน ทั้งที่เป็นหมู่บ้านในพื้นที่เป้าหมายที่ได้รับผลกระทบโดยตรง จึงเป็นการจัดทำรายงานที่ไม่มีความคลุมถึงหมู่บ้านและชาวบ้านที่ได้รับผลกระทบ และไม่สามารถนำไปใช้พิจารณาได้อย่างแท้จริง

2 .EIA ของโครงการทำเหมือนแร่ถ่านหินตามคำขอประทานบัตรที่ 1 /2543 จัดทำแล้วเสร็จเมื่อ ต.ค. 2554 ไม่มีความโปร่งใส และกระบวนการจัดทำข้อเท็จจริง ซึ่งมีความบกพร่องหลายอย่าง เช่น วุฒิภาวะของผู้เข้าร่วมประชาคม มีบางส่วนไม่บรรลุนิติภาวะ แต่ได้ให้ความคิดเห็นอย่างไม่ได้รับข้อมูลครบถ้วน ลายนิ้วมือและชาวบ้านที่มี หลายคนไม่ได้ร่วมลงชื่อจริง แต่มีปรากฎในวาระการประชุมประชาคมด้วย จึงเห็นว่ารายงานฉบับนี้ไม่มีความโปร่งใส ไม่สามารถนำมาใช้ประกอบการพิจารณาได้

3.จากข้อมูลข้างต้นเครือข่าย ชาวบ้านเห็นว่า EIA โครงการทำเหมืองแร่ถ่านหิน คำขอประทานบัตร 1 /2543 จัดทำแล้วเสร็จ ต.ค. 2554 ไม่มีความถูกต้องชอบธรรมตั้งแต่ต้น การจัดทำเวทีรับฟังความคิดเห็นของชาวบ้านที่ได้รับผลกระทบระยะ 1 กม. ในวันที่ 28 ก.ย. 2562 จึงเป็นไปโดยมิชอบด้วยกฎหมายและไม่สามารถนำมาใช้ประกอบการพิจารณาของกรมอุตสาหกรรมพื้นฐานและการเหมืองแร่ได้ แต่เจ้าหน้าที่รัฐยังคงดำเนินการอยู่

4.หากจ.เชียงใหม่ โดยอุตสาหกรรมจ.เชียงใหม่ ยังคงดำเนินการจัดรับฟังความคิดเห็นของชาวบ้านที่ได้รับผลกระทบในระยะ 1 กม. ในวันที่ 28 ก.ย. 2562 เครือข่ายเหมืองแร่ยุติเหมืองแร่อมก๋อย ขอประชาชนชาวอมก๋อยเรียกร้องให้มีตัวแทนเข้ารับฟังความคิดเห็น โดยที่ตัวแทนสามารถแสดงความคิดเห็นและสามารถนำความคิดเห็นของบุคคลเหล่านั้นไปประกอบการพิจารณาด้วย โดยภาคส่วนต่าง ๆ ดังนี้ 1 . ภาคประชาชน 2 .มูลนิธิพัฒนาเอกชน 3 .สาธารณสุขประจำอำเภอ 4 .ตัวแทนกำนันผู้ใหญ่บ้าน 5 .คณะกรรมการพัฒนาชีวิตชาวอำเภออมก๋อย 6 .เครือข่ายยุติเหมืองแร่อมก๋อย

5.เพื่อให้เป็นการรักษาผลประโยชน์ของชาวบ้านอย่างแท้จริง กลุ่มเครือข่ายชาวบ้านมีความเห็นว่า ต้องการให้มีการจัดทำเวทีประชาคมหมู่บ้านที่ได้รับผลกระทบใหม่ทั้งหมด ด้วยเหตุผลความรู้ความเข้าใจของชาวบ้าน องค์การบริหารส่วนตำบลอมก๋อยในขณะนั้นยังมีไม่เพียงพอและระยะเวลาจากวันที่ดำเนินการประชุมประชาคมจนถึงปัจจุบันเวลาได้ล่วงเลยมานานแล้วส่งผลให้สังคมและวิถีชีวิตของบุคคลที่อยู่อาศัยในพื้นที่เปลี่ยนแปลงไป ทั้งการนำข้อมูลที่ผ่านมาใช้ประกอบกรพิจารณาเหตุการณ์ในปัจจุบันถือว่าไม่ยึดถือตามประโยชน์ของชาวบ้านอย่างแท้จริง

6 .เครือข่ายขอทราบผลการพิจารณาดำเนินการข้อเรียกร้องภายในวันที่ 23 ก.ย. 2562 เพื่อนำไปเป็นข้อมูลชี้แจงให้ประชาชนที่ได้รับผลกระทบจากการทำเหมืองแร่และอยู่ในพื้นที่ห่างไกลทุรกันดารให้ทราบต่อไป

นายศรัณยู มีทองคำ ปลัดจังหวัดเชียงใหม่ กล่าวภายหลังการรับหนังสือว่า วันที่ 28 ก.ย. 2562 ยังต้องจัดรับฟังความคิดเห็นของประชาชนต่อไปตามกระบวนการของกฎหมาย แต่ประชาชนชาวอมก๋อยที่มีความคิดเห็นอยากเสนอสามารถเข้าร่วมกับที่ประชุมได้

ส่วนการขอเพิ่มเติมรายละเอียดใน EIA นั้น ต้องรอการพิจารณาจากกรมอุตสาหกรรมพื้นฐานและการเหมืองแร่ กระทรวงอุตสาหกรรมอีกครั้งหนึ่ง

“เบื้องต้นจะรับหนังสือไว้เพื่อให้อุตสาหกรรมจ.เชียงใหม่ เสนอต่อผู้ว่าราชการจังหวัดเชียงใหม่หรือหน่วยงานระดับสูงพิจารณาต่อไป ว่าจะสามารถดำเนินการตามข้อเรียกร้องทั้งหมดได้หรือไม่” ปลัดจังหวัดเชียงใหม่ กล่าว

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพฤหัสบดี ที่ 19 กันยายน 2562 เวลา 13:40 น.,2019-09-19 13:40:00,https://www.isranews.org/article/community/comm-news/80630-news-80630.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,Community","เครือข่ายยุติเหมืองแร่อมก๋อย,เหมืองเเร่,เชียงใหม่",5112
(คลิป) จัดรำลึก ‘บิลลี่’  จี้ยกระดับคุ้มครองกลุ่มชาติพันธุ์,"กลุ่ม FORGET ME NOT -เครือข่ายศิลปิน จัดกิจกรรม ‘อย่าลืมฉัน’ ร่วมถอดบทเรียนกรณี ‘บิลลี่’ ถูกอุ้มฆ่า จี้รัฐยกระดับคุ้มครองศักดิ์ศรีความเป็นมนุษย์กลุ่มชาติพันธุ์ ดัน พ.ร.บ.ป้องกันซ้อมทรมานฯ พร้อมเร่งแก้ไขปมพิพาทอุทยานแก่งกระจานทับที่ทำกิน

ภายหลังจากกรมสอบสวนคดีพิเศษ หรือดีเอสไอ ออกมายืนยันแล้วว่า บิลลี่ หรือนายพอละจี รักจงเจริญ แกนนำชาวกะเหรี่ยง เสียชีวิตจากการถูกฆาตรกรรม หลายเครือข่ายต่างออกมาเรียกร้องให้เจ้าหน้าที่เร่งจับกุมผู้กระทำความผิด หนึ่งในนั้น คือกลุ่ม FORGET ME NOT และเครือข่ายศิลปิน ซึ่งได้จัดกิจกรรม FORGET ME NOT อย่าลืมฉัน เพื่อร่วมรำลึกถึงนายบิลลี่

นายสุรพงษ์ กองจันทึก อดีตกรรมการสิทธิมนุษยชนแห่งชาติ กล่าวว่า กรณีของบิลลี่และปู่คออี้ทำ ให้ เกิดคุณูปการกับสังคมไทยอย่างมาก เพราะคำตัดสินของศาลปกครองสูงสุดได้ระบุว่า กลุ่มชนของกลุ่มชาติพันธุ์ บ้านบางกลอยบน-ใจแผ่นดิน เป็นชุมชนท้องถิ่นดั้งเดิมตามกฎหมายรัฐธรรมนูญ กฎหมายอื่นจะเข้ามาขัดแย้งไม่ได้

เช่นเดียวกับ นายเมธา มาสขาว เลขาธิการคณะกรรมการรณรงค์เพื่อประชาธิปไตย หรือ ครป. ยืนยันว่า ประเทศไทยต้องไม่มีเหตุการณ์อุ้มฆ่าหรืออุ้มหาย ข่มขู่คุกคามอีกต่อไปแล้ว พร้อมเรียกร้องให้เร่งผ่านกฎหมายป้องกันและปราบปรามการทรมานและการบังคับให้บุคคลสูญหายโดยเร็วที่สุด

ขณะที่ความคืบหน้าของคดีล่าสุด ดีเอสไอคาดว่าจะใช้ระยะเวลาในการรวบรวมพยานหลักฐานในอีก 3 เดือน ก่อนสั่งฟ้อง

ข่าวที่เกี่ยวข้อง : เอ็นจีโอจี้รัฐยกระดับคุ้มครองกลุ่มชาติพันธุ์ -ดัน กม.ป้องกันซ้อมทรมาน

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage",วันจันทร์ ที่ 16 กันยายน 2562 เวลา 16:26 น.,2019-09-16 16:26:00,https://www.isranews.org/article/community/comm-news/80528-news-80528.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,Community,อิศราอินไซด์","กลุ่มชาติพันธุ์,ซ้อมทรมาน,พอละจี รักจงเจริญ,บิลลี่",4860
เอ็นจีโอจี้รัฐยกระดับคุ้มครองกลุ่มชาติพันธุ์ -ดัน กม.ป้องกันซ้อมทรมาน,"กลุ่ม FORGET ME NOT -เครือข่ายศิลปิน จัดกิจกรรม ‘อย่าลืมฉัน’ ร่วมถอดบทเรียนกรณี ‘บิลลี่’ ถูกอุ้มฆ่า จี้รัฐยกระดับคุ้มครองศักดิ์ศรีความเป็นมนุษย์กลุ่มชาติพันธุ์ ดัน พ.ร.บ.ป้องกันซ้อมทรมานฯ พร้อมเร่งแก้ไขปมพิพาทอุทยานแก่งกระจานทับที่ทำกิน

วันที่ 15 ก.ย. 2562  กลุ่ม FORGET ME NOT และเครือข่ายศิลปิน ร่วมจัดกิจกรรม FORGET ME NOT อย่าลืมฉัน เพื่อร่วมรำลึกถึงนายบิลลี่ “พอละจี รักจงเจริญ” แกนนำกะเหรี่ยง หลานปู่คออี้ ที่เรียกร้องสิทธิชุมชนและสิทธิชนเผ่าพื้นเมืองกะเหรี่ยงบางกลอยบน-ใจแผ่นดิน โดยมีการแสดงพลังเชิงสัญลักษณ์ด้วยการใส่ชุดชนเผ่าพื้นเมือง วางดอกไม้เพื่อรำลึกถึง และประกาศเจตนารมณ์ ปกป้องคุ้มครองสิทธิชนเผ่าพื้นเมืองและติดตามคดีอุ้มฆ่าบิลลี่ ณ หอศิลปวัฒนธรรมแห่งประเทศไทย

นายสุรพงษ์ กองจันทึก อดีตกรรมการสิทธิมนุษยชนแห่งชาติ กล่าวว่า กรณีของบิลลี่และปู่คออี้ทำได้เกิดคุณูปการกับสังคมไทยและกลุ่มชาติไทยอย่างยิ่ง เพราะศาลปกครองสูงสุด ซึ่งมีอำนาจหน้าที่ได้บอกว่ากลุ่มชนของกลุ่มชาติพันธุ์ เช่น บ้านบางกลอยบน-ใจแผ่นดิน เป็นชุมชนท้องถิ่นดั้งเดิมตามกฎหมายรัฐธรรมนูญ กฎหมายอื่นจะเข้ามาขัดแย้งไม่ได้ หรือ พ.ร.บ.อุทยานแห่งชาติ จะกล่าวหาว่าบุกรุกป่าไม่ได้ เพราะรัฐธรรมนูญที่เป็นกฎหมายสูงสุดได้รับรองไว้แล้ว และยืนยันชัดเจนอีกด้วยว่า ปู่คออี้ไม่ได้บุกรุกป่า ( อ่านประกอบ : เผาบ้านกะเหรี่ยงแก่งกระจาน ศาลปค.สูงสุด ให้กรมอุทยานฯ ชดใช้ 'ปู่คออี้' กับพวก คนละ 5 หมื่น )

“ศาลบอกว่า เจ้าหน้าที่ปฏิบัติไม่ชอบด้วยกฎหมาย เพราะไม่ปฏิบัติตามมติ ครม. 3 ส.ค. 2553 เกี่ยวกับแนวนโยบายในการฟื้นฟูวิถีชีวิตชาวกะเหรี่ยง และให้ใช้กับกลุ่มชาติพันธุ์ทุกกลุ่มที่มีปัญหาทำนองเดียวกัน มีหลัก 5 ด้าน ได้แก่ อัตลักษณ์ชาติพันธุ์ สัญชาติ วัฒนธรรม การศึกษา และการจัดการทรัพยากร ซึ่งเจ้าหน้าที่ไม่ปฏิบัติตามนี้ถือว่าไม่ชอบด้วยกฎหมาย” นายสุรพงษ์ ระบุ

ด้าน นายเมธา มาสขาว เลขาธิการคณะกรรมการรณรงค์เพื่อประชาธิปไตย (ครป.) กล่าวว่า ปัจจุบันไม่ควรเกิดเหตุการณ์อุ้มหายหรืออุ้มฆ่าอีกแล้ว ไม่ว่าในเพศใด แต่ประเทศไทยยังเกิดขึ้นกับบิลลี่ ซึ่งเป็นเรื่องน่าเศร้ามาก เนื่องจากเราเกิดมาในยุคดิจิทัลที่ไม่ควรมีใครถูกลบออกจากระบบใด ๆ หรือสูญหายโดยไร้ร่องรอย ทั้งนี้ เห็นว่า ระบบอำนาจนิยมในไทยมีปัญหามาก ซึ่งสังเกตได้ว่า การอุ้มหายเป็นเรื่องสิทธิมนุษยชน ไม่ควรมีใครถูกบังคับให้สูญหาย โดยอำนาจในการดูแลเป็นหน้าที่ของรัฐ แต่ในประเทศไทยและอำนาจนิยม เจ้าหน้าที่รัฐมักใช้ช่องว่างที่ไม่มีกฎหมายเอาผิดการอุ้มหายหรืออำพรางศพ จะเอาผิดไม่ได้ จนกว่าจะไม่พบ 5 ปี ศาลจึงสั่งให้เป็นบุคคลสูญหาย

ทั้งนี้ เมื่อเจ้าหน้าที่รัฐขัดแย้งกับคนที่ต่อต้านอำนาจรัฐในพื้นที่ต่าง ๆ เป็นปัญหาหลายยุคหลายสมัย ซึ่งปัจจุบันมีความพยายามออกกฎหมายเพื่อให้เอาผิด ผู้บังคับบัญชาหรือผู้เกี่ยวข้องในการสั่งการหรือรู้เห็นให้เจ้าหน้าที่รัฐกระทำการฆ่าอำพรางศพ หรือพยายามอุ้มหาย โดยออกกฎหมายป้องกันและปราบปรามการทรมานและการบังคับให้บุคคลสูญหาย ตั้งแต่ปี 2560 แต่ยังไม่สำเร็จ

“ประเทศไทยเป็นสังคมพหุวัฒนธรรม แต่เราถูกทำให้เป็นอำนาจนิยมแบบไทเดียว ทั้งที่ยังมีไทลื้อ ไทม้ง ไทลาว เราพยายามเป็นรัฐที่มีศูนย์กลางควบคุม ทำให้เกิดปัญหากับคนชายขอบ โดยนำกฎหมายไปทับซ้อน ส่งผลให้มีข้อพิพาทเขตพื้นที่อุทยานทับที่ทำกิน ทั้งที่คนอยู่มาก่อนกฎหมาย” เลขาธิการ ครป. กล่าว และว่า กรณีบิลลี่มีช่องว่างทางกฎหมายที่เจ้าหน้าที่รัฐที่เป็นอำนาจนิยมใช้ช่องว่างนี้มา แทนที่จะจัดวางการอยู่ร่วมกันและปกป้องคนไม่ให้สูญหายหรือได้รับความปลอดภัยในชีวิตและทรัพยสิน จึงกลายเป็นขั้วตรงข้าม เมื่อเจ้าหน้าที่รัฐอาจมีผลประโยชน์ทั้งทางอำนาจและมิติของผลประโยชน์ในพื้นที่

ผู้สื่อข่าวรายงานว่า สำหรับคำประกาศเจตนารมณ์มี 4 ข้อเรียกร้อง ได้แก่ 1 .ขอเรียกร้องภาครัฐให้เร่งดำเนินการแก้ไขปัญหาและดำเนินมาตรการยกระดับการปกป้องคุ้มครองศักดิ์ศรีความเป็นมนุษย์ สิทธิและเสรีภาพ และยอมรับความเป็นอยู่ในตัวตนและวัฒนธรรมของชนเผ่าพื้นเมือง ในฐานะพลเมืองของประเทสอย่างเท่าเทียมและเป็นธรรม ทั้งในทางกฎหมาย ชีวิต และวัฒนธรรม และยุติการละเมิดสิทธิมนุษยชนของชนเผ่าพื้นเมืองในประเทศไทยทุกชนเผ่าตามกติกาสากลระหว่างประเทศและอนุสัญญาที่ประเทศไทยได้ลงนามในสัตยาบันไว้กับองค์การสหประชาติ

2 .เพื่อคืนความยุติธรรมและเยียวยาชาวกะเหรี่ยงบ้านบางกลอยบน- ใจแผ่นดิน ขอให้รัฐบาลเร่งดำเนินการช่วยเหลือและแก้ไขปัญหากรณีข้อพิพาทกฎหมายอุทยานแห่งชาติแก่งกระจานทับที่ดินทำกินที่อยู่อาศัยและไล่ที่ชาวบ้านที่อยู่มาก่อน ร่วมถึงการขึ้นทะเบียนผืนป่าแก่งกระจานเป็นมรดกโลกต้องดำเนินการแก้ไขปัยหาข้อพิพาทที่เกิดขึ้นกับชาวบ้านที่อยู่มาก่อนให้จบสิ้นและเป็นธรรมทุกกรณี ก่อนที่จะมีดำเนินการขึ้นทะเบียนดังกล่าว

3 .เพื่อป้องกันและยุติการอุ้มฆ่า อุ้มหาย หรือทำร้ายร่างกาย ข่มขู่คุกคาม นักต่อสู้ด้านสิทธิชุมชน สิทธิมนุษยชน และสิทธิทางการเมืองทุกกรณี ขอให้รัฐบาลยกระดับการป้องกันคุ้มครองความปลอดภัยและออกมาตรการอย่างเป็นรูปธรรมชัดเจน เพื่อไม่ให้กรณีการอุ้มฆ่าบิลลี่หรือนายพอละจี เกิดขึ้น

4 .ขอให้กำลังใจกรมสอบสวนคดีพิเศษ (ดีเอสไอ) และหน่วยงานที่เกี่ยวข้องในการดำเนินการ สืบสวนสอบสวน และจับกุมผู้กระทำผิดในการอุ้มฆ่าบิลลี่มาลงโทษโดยเร็ว และมิต้องกังวลต่ออิทธิพลที่มาขัดขวางและเป็นอุปสรรคต่อการดำเนินคดีจับกุมผู้กระทำความผิด เพราะประชาชนจะยืนอยู่เคียงข้างท่านเสมอ ตราบใดที่ยังรักษาตราชั่งแห่งความยุติธรรมเพื่อคืนความเป็นธรรมให้ครอบครัวบิลลี่และพี่น้องชาติพันธุ์อย่างถึงที่สุด .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage",วันอาทิตย์ ที่ 15 กันยายน 2562 เวลา 19:56 น.,2019-09-15 19:56:00,https://www.isranews.org/article/community/comm-news/80496-news-80496.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,Community","ซ้อมทรมาน,อย่าลืมฉัน,พอละจี รักจงเจริญ,บิลลี่,อุ้มฆ่า",4030
เครือข่ายชนเผ่าฯ จี้ดีเอสไอจับคนผิดฆ่า 'บิลลี่' -พบจนท.รัฐเอี่ยว รบ.ต้องชดเชย,"เครือข่ายชนเผ่าพื้นเมืองฯ พร้อมภาคี เเถลงการณ์อาลัย 'บิลลี่ พอละจี' เสียชีวิต จี้ดีเอสไอจับคนผิด พร้อมคุ้มครองพยาน หากพบมี จนท.รัฐเอี่ยว รัฐบาลต้องจ่ายชดเชยเหมาะสม เร่งปฏิบัติตามปฏิญญาฯ ชนเผ่า ลงนามไว้ปี 2550

วันที่ 6 ก.ย. 2562 เครือข่ายนักปกป้องสิทธิมนุษยชนชนเผ่าพื้นเมือง เครือข่ายชนเผ่าพื้นเมืองแห่งประเทศไทย (คชท.) และภาคีเครือข่ายชนเผ่าพื้นเมืองเอเชีย แถลงการณ์ กรณีการฆาตกรรมนักปกป้องสิทธิมนุษยชนชนเผ่าพื้นเมือง นายพอละจี รักจงเจริญ ดังนี้

เครือข่ายชนเผ่าพื้นเมืองแห่งประเทศไทย (คชท.) ซึ่งได้ร่วมติดตามข่าวการหายตัวไปของนายพอละจี รักจงเจริญ มาตั้งแต่ปี 2557 ขอแสดงความอาลัยอย่างสุดซึ้งกับครอบครัว ญาติและผู้ร่วมต่อสู้ของนายพอละจี หรือ บิลลี่ รักจงเจริญ หลังจากที่ทราบข่าวและมีการยืนยันอย่างเป็นทางการจากกรมสอบสวนคดีพิเศษเมื่อวันที่ 3 ก.ย. 2562 แล้วว่าบิลลี่ได้เสียชีวิตไปแล้ว

ถึงแม้ว่ายังไม่ทราบชัดว่าบิลลี่เสียชีวิตอย่างไร แต่จากหลักฐานประกอบหลายอย่างเท่าที่ค้นพบ สันนิษฐานได้ว่าพฤติการณ์ของผู้กระทำการดังกล่าวเข้าข่ายลักษณะการฆาตกรรมโดยทรมาน และการบังคับบุคคลให้สูญหายที่เป็นการละเมิดสิทธิมนุษยชน และสิทธิชนเผ่าพื้นเมืองอย่างร้ายแรง ตามอนุสัญญาว่าด้วยการต่อต้านการทรมานที่ประเทศไทยเป็นภาคีแล้ว และขัดต่ออนุสัญญาว่าด้วยการคุ้มครองบุคคลทุกคนจากการหายสาบสูญโดยถูกบังคับ ที่รัฐบาลและรัฐสภาไทยได้อนุมัติให้ประเทศไทยเข้าเป็นภาคี

ทางเครือข่ายชนเผ่าพื้นเมืองฯ พร้อมด้วยภาคีเครือข่ายชนเผ่าพื้นเมืองในเอเชีย 14 ประเทศขอสนับสนุนข้อเรียกร้องของมูลนิธิผสานวัฒนธรรม เครือข่ายกะเหรี่ยงเพื่อวัฒนธรรมและสิ่งแวดล้อม และภาคประชาสังคมอื่นๆ โดยขอให้เจ้าหน้าที่และหน่วยงานของรัฐดำเนินการดังนี้

1. ขอให้กรมสอบสวนคดีพิเศษดำเนินการสืบสวน สอบสวนต่อไปเพื่อให้ได้ตัวผู้กระทำความผิดมาลงโทษโดยเร็ว และขอเรียกร้องให้เจ้าหน้าที่หน่วยงานที่เกี่ยวข้อง โดยเฉพาะกรมอุทยานแห่งชาติ สัตว์ป่าและพันธุ์พืชให้ความร่วมมือและสนับสนุนการทำงานของพนักงานสอบสวนอย่างเต็มที่โดยไม่เกรงกลัวอิทธิพลใดๆ ทั้งสิ้น

2. ขอให้กรมสอบสวนคดีพิเศษและหน่วยงานที่เกี่ยวข้องให้ความช่วยเหลือและคุ้มครองพยาน โดยเฉพาะครอบครัวของบิลลี่ และผู้ที่เกี่ยวข้องให้พ้นจากการข่มขู่คุกคามจากอิทธิพลใดๆ

3. หากพบว่าการกระทำอันใดที่ละเมิดต่อนายพอละจี รักจงเจริญ อาจเกิดจากการกระทำโดยเจ้าหน้าที่รัฐคนใดเสียเอง ขอให้หน่วยงานต้นสังกัดย้าย หรือพักราชการเจ้าหน้าที่คนดังกล่าวเพื่อป้องกันมิให้ใช้อิทธิพลในการแทรกแซงคดี และหากกระทำผิดจักต้องถูกลงโทษทั้งทางวินัยขั้นร้ายแรงและทางอาญาตามกฎหมายโดยไม่มีข้อยกเว้นใดๆ ทั้งสิ้น เพื่อสร้างความเชื่อมั่นของสังคมต่อกระบวนการยุติธรรมของรัฐ

4. หากพบว่าการเสียชีวิตของนายพอละจี รักจงเจริญ มีเจ้าหน้าที่ของรัฐเป็นผู้กระทำหรือร่วมเป็นผู้กระทำ รัฐบาลจักต้องจ่ายค่าชดใช้ให้เหมาะสมกับช่วงเวลาที่สูญเสียไปให้แก่ครอบครัวของนายพอละจี รักจงเจริญ เพื่อเยียวยาความทุกข์ยากของครอบครัวตลอดระยะเวลา 5 ปีที่ผ่านมา

5. ให้รัฐและหน่วยงานที่เกี่ยวข้องใช้มติ คณะรัฐมนตรี 3 ส.ค. 2553 เกี่ยวกับแนวทางการฟื้นฟูวิถีชีวิตชาวกะเหรี่ยง เป็นแนวทางในการแก้ปัญหาป่าไม้และที่ดินที่เกิดขึ้นในพื้นที่ เพราะมีความสอดคล้องกับบริบทของท้องถิ่นและเน้นกระบวนการมีส่วนร่วมในการแก้ไขปัญหาร่วมกัน สามารถลดความขัดแย้งและความรุนแรงของเหตุการณ์ที่เกิดขึ้นได้

6. ขอให้รัฐบาลและรัฐสภาเร่งรัด ดำเนินการในการตรากฎหมายอนุวัติการตามอนุสัญญาต่อต้านการทรมานและการป้องกันการบังคับบุคคลให้สูญหาย เพื่อให้การคุ้มครองประชาชนและป้องกันไม่ให้เกิดกรณีดังเช่นบิลลี่อีก

7. ให้รัฐบาลปฏิบัติตามข้อบัญญัติในปฏิญญาสหประชาชาติว่าด้วยสิทธิชนเผ่าพื้นเมือง ซึ่งรัฐบาลไทยได้ร่วมลงนามในปี 2550 ให้เป็นรูปธรรม ปฏิญญาฯ นี้คือสิทธิขั้นพื้นฐานในการอยู่รอดและดำรงชีวิตของชนเผ่าพื้นเมือง

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันศุกร์ ที่ 06 กันยายน 2562 เวลา 17:38 น.,2019-09-06 17:38:00,https://www.isranews.org/article/community/comm-news/80189-news-80189.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","คนผิด,พอละจี รักจงเจริญ,บิลลี่,ดีเอสไอ",4010
99 องค์กรจี้ จนท.รัฐนำตัวคนฆ่า 'บิลลี่' มาลงโทษ,"วันที่ 4 ก.ย. 2562 ที่โรงแรมไมด้า ดอนเมือง กรุงเทพฯ เครือข่ายกะเหรี่ยงและชาวเล คณะกรรมการประสานงานองค์กรพัฒนาเอกชน (กป.อพช.) พร้อมด้วยองค์กรภาคีอีก 99 องค์กร ร่วมแถลงแสดงความเสียใจต่อครอบครัวของบิลลี่ และประณามการกระทำการป่าเถื่อนของฆาตรกร พร้อมขอบคุณเจ้าหน้าที่กรมสอบสวนคดีพิเศษ (ดีเอสไอ) และคณะทำงานที่ช่วยไขคดีนี้ให้มีความกระจ่างมาขึ้นหลังรอมานานกว่า 5 ปี และให้มีการนำตัวผู้กระทำผิดมาดำเนินคดีตามกฎหมายอย่างโปร่งใสต่อไป

นายประยงค์ ดอกลำใย ผู้แทนคณะกรรมการประสานงานองค์กรพัฒนาเอกชน กล่าวว่า บ่ายวันนี้จะมีตัวแทนของชาวบ้านและเครือข่ายฯ ไปยื่นหนังสือที่สำนักงานกรมสอบสวนคดีพิเศษ เพื่อให้เจ้าหน้าที่ในการปฏิบัติงานและขอให้เร่งรัดนำตัวผู้กระทำผิดตามกระบวนการยุติธรรม

“ครั้งนี้เป็นโอกาสที่สำคัญมากที่เรารอคอยมากว่าห้าปี เต็ม ๆ  จนหลายคนสิ้นหวังไปแล้วกับการดำเนินคดี หลังจากนี้ภาคประชาสังคม จะขอเข้าพบนายกรัฐมนตรี เพื่อให้มีการกำกับให้การดำเนินคดีนี้เป็นไปอย่างโปร่งใส นอกจากนี้จะมีการณรงค์ให้รัฐไทยเข้าเป็นภาคีอนุสัญญาว่าด้วยการคุ้มครองบุคคลจากการถูกบังคับให้สูญหาย ที่ได้ลงนามไว้แล้วเมื่อปี พ.ศ. 2555”

นายประยงค์ยังกล่าวแสดงความกังวลถึงสถานการณ์ในพื้นที่ป่าแก่งกระจานที่ยังคงมีความขัดแย้งระหว่างเจ้าหน้าที่อุทยานกับชาวบ้านอยู่ ส่วนหนึ่งมาจากมาตรการบังคับใช้นโยบายที่ไม่สอดคล้องกับวิถีชีวิตชาวบ้าน โดยเฉพาะการแก้ไขปัญหาที่ดินและที่ทำกิน

“มีการพยายามบังคับใช้มติคณะรัฐมนตรี ฉบับวันที่ 30 มิ.ย. 2541 ซึ่งไม่ได้สอดคล้องกับวิถีชีวิตของพี่น้องชาวกะเหรี่ยงที่ทำกินแบบดั้งเดิมมาหลายชั่วอายุคน  ทั้งที่มีมติคณะรัฐมนตรี วันที่ 3 ส.ค. 2553 ว่าด้วยการฟื้นฟู่วิถีชีวิตชาวกะเหรี่ยง ซึ่งประกาศใช้มาแล้ว 9 ปี แต่กรมอุทยานไม่เคยนำมาเป็นแนวปฏิบัติอย่างเป็นรูปธรรม”

ส่วนความเคลื่อนไหวต่อจากนี้ คณะกรรมการประสานงานองค์กรพัฒนาเอกชนพร้อมด้วยองค์กรภาคี จะเข้าหาหรือกับกระทรวงทรัพยากรธรรมชาติและสิ่งแวดล้อม เพื่อให้มีชะลอการบังคับใช้กฎหมายอุทยานฯ ฉบับใหม่ ซึ่งจะส่งผลกระทบกับชุมชนที่อยู่อาศัยในเขตป่าจำนวนมาก

ด้าน นายเกรียงไกร ชีช่วง ผู้ประสานเครือข่ายกะเหรี่ยงเพื่อวัฒธรรมและสิ่งแวดล้อมเขตงานตะนาวศรี กล่าวเ รียกร้องว่า ฝ่ายต่าง ๆ ที่เกี่ยวข้องต้องติดตามดำเนินคดี้นี้ให้ถึงที่สุด และขอให้รัฐบาลพิจารณานำมติคณะรัฐมนตรี วันที่ 3 ส.ค. 2553 ว่าด้วยการฟื้นฟู่วิถีชีวิตชาวกะเหรี่ยง  ไปปฏิบัติอย่างเป็นรูปธรรมเพื่อเป็นแนวทางในการแก้ไขปัญหาที่สอดคล้องกับวิถีชีวิตของชนเผ่าพื้นเมืองกลุ่มอื่น ๆ ด้วย

ผู้สื่อข่าวรายงานเพิ่มเติมว่า สำหรับเเถลงการณ์กรณีการเสียชีวิตของบิลลี่ “นายพอละจี รักจงเจริญ” ฉบับที่ 1 มีรายละเอียด ดังนี้

ตามที่คณะกรรมการคดีพิเศษ กรมสอบสวนคดีพิเศษ (ดีเอสไอ) และสถาบันนิติวิทยาศาสตร์ ได้ร่วมกันแถลงข่าว เมื่อวันที่ 3 ก.ย. 2562 ยืนยันว่าสารพันธุกรรมชิ้นส่วนกระดูกที่พบใต้น้ำบริเวณสะพานแขวน เขื่อนแก่งกระจาน ตรงกับนางโพเราะจี รักจงเจริญ มารดาของนายพอละจี รักจงเจริญ หรือบิลลี่ นักปกป้องสิทธิมนุษยชนชาวกะเหรี่ยงที่ถูกอุ้มหายไปตั้งแต่วันที่ 17 เม.ย. 2557 นับเป็นเวลากว่า 5 ปี 5 เดือน จากการพิจารณาสถานที่เกิดเหตุ พยานหลักฐานแวดล้อมอื่นประกอบ พนักงานสอบสวนคดีพิเศษเชื่อว่า ชิ้นส่วนกระดูกดังกล่าวเป็นของ “นายพอละจี รักจงเจริญ” หรือ “บิลลี่” ที่ถูกนำมาเผาทำลายเพื่ออำพรางคดี กรมสอบสวนคดีพิเศษระบุว่า แม้ว่าจะยังไม่ทราบวิธีการที่ทำให้นายพอละจี รักจงเจริญเสียชีวิต แต่พฤติการณ์ของผู้กระทำการดังกล่าวเข้าข่ายลักษณะเป็นการฆาตกรรมโดยทรมาน และการบังคับบุคคลให้สูญหายที่เป็นการละเมิดสิทธิมนุษยชนอย่างร้ายแรงตามอนุสัญญาระหว่างประเทศว่าด้วยการคุ้มครองบุคคลทุกคนจากการหายสาบสูญโดยถูกบังคับ

เครือข่ายกะเหรี่ยงและชาวเลในประเทศไทย ซึ่งร่วมประชุมเพื่อผลักดันมติคณะรัฐมนตรี 2 มิ.ย. 2553 และ 3 ส.ค. 2553 ให้มีผลเชิงปฏิบัติในการปกป้องและคุ้มครองวิถีชีวิตกลุ่มชาติพันธุ์ในประเทศไทย ณ สถานที่แห่งนี้ จึงร่วมแถลงท่าทีและมีข้อเรียกร้องดังต่อไปนี้

1. เราขอขอบคุณและเป็นกำลังใจกับเจ้าหน้าที่ คณะกรรมการคดีพิเศษ (กคพ.) กรมสอบสวนคดีพิเศษ (ดีเอสไอ) และสถาบันนิติวิทยาศาสตร์ ที่ทุ่มเททำงานด้วยความมานะอุตสาหะจนสามารถพิสูจน์ยืนยันวัตถุพยานหลักฐานสำคัญประกอบการสอบสวนคดีอุ้มหาย และสามารถระบุได้ว่า “นายพอละจี รักจงเจริญ” หรือ “บิลลี่” เสียชีวิตแล้ว อันจะไปสู่การดำเนินคดี และการคืนความเป็นธรรมให้แก่ครอบครัว ชุมชน รวมถึงเครือข่ายกะเหรี่ยงที่ถูกละเมิดสิทธิมนุษยชนครั้งนี้

2. จากความคืบหน้าของการพิสูจน์พยานหลักฐานดังกล่าว เราขอเรียกร้องให้รัฐบาลและหน่วยงานที่เกี่ยวข้อง โปรดเร่งรัดดำเนินการสืบสวน สอบสวนและจับกุมผู้กระทำผิดรวมถึงผู้ที่มีส่วนทั้งหมดมาดำเนินคดีโดยเร่งด่วน รวมถึงให้มีการดำเนินคดีผู้กระทำผิดและผู้เกี่ยวข้องในกรณีการวางเพลิงเผาทรัพย์ชุมชนบ้านใจแผ่นดิน-บางกลอยบน จำนวนมากกว่า 100 หลังคาเรือน รวมทั้งบ้านปู่คออี้ ซึ่งไม่มีความคืบหน้าในการดำเนินการใด ๆ เลย

3.เราขอเรียกร้องให้รัฐบาลไทยและเจ้าหน้าที่ที่เกี่ยวข้องได้ปฏิบัติตามมติคณะรัฐมนตรีวันที่ 2 มิ.ย. 2553 และ 3 ส.ค. 2553 ในการคุ้มครองวิถีชีวิตชาวเลและกะเหรี่ยง อย่างเป็นรูปธรรม ทั้งนี้ตามคำวินิจฉัยของศาลปกครองสูงสุดกรณีสิทธิชุมชนท้องถิ่นดั้งเดิมบ้านใจแผ่นดิน-บางกลอยบน ซึ่งนายพอละจี รักจงเจริญเป็นผู้ประสานงานการฟ้องร้องดำเนินคดีกับเจ้าหน้าที่ที่เกี่ยวข้องจนได้รับชัยชนะในคดีศาลปกครองสูงสุด

4. เราขอเรียกร้องให้ประเทศไทยบัญญัติกฎหมายคุ้มครองนักปกป้องสิทธิมนุษยชน และกฎหมายว่าด้วยการกระทำทรมานและการบังคับให้หายสาบสูญ ตามหลักสากลของสหประชาชาติว่าด้วย อนุสัญญาต่อต้านการทรมานและการปฏิบัติหรือการลงโทษอื่นที่โหดร้าย ไร้มนุษยธรรมหรือย่ำยีศักดิ์ศรี และอนุสัญญาระหว่างประเทศว่าด้วยการคุ้มครองบุคคลทุกคนจากการหายสาบสูญโดยถูกบังคับซึ่งรัฐบาลไทยได้ลงนามแล้ว เมื่อวันที่ 9 มกราคม 2555 แต่ยังไม่ได้เข้าเป็นภาคีจึงไม่มีสภาพบังคับอย่างใด

เครือข่ายกะเหรี่ยงและชาวเลในประเทศไทย จะได้ติดตามความคืบหน้ากรณี นายพอละจี รักจงเจริญ หรือ“บิลลี่” ถูกอุ้มหายจนพบหลักฐานสำคัญว่าเขาได้เสียชีวิตไปแล้วอย่างโหดเหี้ยม ให้ได้รับเป็นความธรรมโดยเร่งด่วน ทั้งการนำคนผิดมาลงโทษ การคืนความเป็นธรรม เยียวยาครอบครัวและออกกฎหมายคุ้มครองนักปกป้องสิทธิให้เกิดขึ้นโดยเร็วต่อไป .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพุธ ที่ 04 กันยายน 2562 เวลา 14:48 น.,2019-09-04 14:48:00,https://www.isranews.org/article/community/comm-news/80110-news-80110.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,Community","อุทยานเเห่งชาติ,เเก่งกระจาน,บิลลี่,อุ้มหาย,ดีเอสไอ",3759
กสร. ยันกองทุนสงเคราะห์ลูกจ้างมีเงินหมุนเวียนพอ,"กรมสวัสดิการและคุ้มครองแรงงาน เผยสถานการณ์การเลิกจ้างยังไม่น่าห่วง ยืนยันกองทุนสงเคราะห์ฯ มีสภาพคล่อง เงินหมุนเวียนกว่า 400 ล้านบาท พร้อมช่วยเหลือลูกจ้าง

นายวิวัฒน์ ตังหงส์ อธิบดีกรมสวัสดิการและคุ้มครองแรงงาน (กสร.) กล่าวถึงกรณีที่มีกระแสข่าวความกังวลเกี่ยวกับสถานการณ์การเลิกจ้างงานประเทศไทยและความกังวลว่างบประมาณของกองทุนสงเคราะห์ลูกจ้างจะไม่เพียงพอต่อการช่วยเหลือลูกจ้างที่ถูกเลิกจ้างนั้น จากกรณีดังกล่าวต้องขอขอบคุณทุกฝ่ายที่ห่วงใยลูกจ้าง ซึ่งอาจได้รับผลกระทบจากสภาพเศรษฐกิจ รวมไปถึงความผันผวนของภาวะเศรษฐกิจโลก สถานประกอบกิจการบางแห่งจึงมีการปรับโครงสร้างธุรกิจเพื่อความอยู่รอด อย่างไรก็ตาม ข้อมูลการขึ้นทะเบียนการว่างงานของผู้ประกันตนประกันสังคม เปรียบเทียบในช่วงเวลาเดียวกันระหว่างปี 2561 กับปี 2562 พบว่าไม่แตกต่างกันมากนัก โดยในช่วงเดือน ม.ค. – ธ.ค. ปี 2561 มีผู้ขึ้นทะเบียนว่างงาน 72,000 คน และปี 2562 มีผู้ขึ้นทะเบียนว่างงาน 79,000 คน ซึ่งลูกจ้างเหล่านี้ก็จะได้รับค่าชดเชยจ้างนายจ้างและเงิน ทดแทนกรณี ว่างงาน จากกองทุนประกันสังคมด้วย

สำหรับลูกจ้างที่ถูกเลิกจ้าง และนายจ้างยังค้างจ่ายค่าชดเชย และเงินอื่น ๆ อธิบดี กสร. ระบุสามารถ มายื่นขอรับเงินช่วยเหลือจากกองทุนสงเคราะห์ลูกจ้างเพื่อบรรเทาความเดือดร้อนชั่วคราวได้ โดยจะได้รับเงินช่วยเหลือตามอายุงาน เช่น ทำงานเกิน 120 วัน แต่ไม่ครบ 3 ปี จะได้รับเงินช่วยเหลือ 30 เท่าของค่าจ้างรายวัน, ทำงานเกิน 3 ปี แต่ไม่เกิน 10 ปี ได้รับเงิน 50 เท่า เป็นต้น ทั้งนี้การช่วยเหลือดังกล่าวไม่ได้เป็นการให้เปล่าเมื่อกองทุนฯ จ่ายเงินช่วยเหลือให้กับลูกจ้างแล้วจะเรียกเก็บเงินส่วนดังกล่าวจากนายจ้าง ซึ่งกองทุนสงเคราะห์ลูกจ้างได้จัดตั้งขึ้นตามพระราชบัญญัติคุ้มครองแรงงาน พ.ศ. 2541 โดยได้รับเงินส่วนหนึ่งจากเงินอุดหนุนของรัฐบาล ตั้งแต่ปี 2543 จนถึงปัจจุบันเป็นเงิน  400 ล้านบาท เงินค่าปรับกรณีนายจ้างไม่ปฏิบัติตามกฎหมายคุ้มครองแรงงาน และเงินดอกผลของกองทุนฯ

โดยในปี 2561 ที่ผ่านมา มีลูกจ้างมาขอรับเงินช่วยเหลือจากกองทุนสงเคราะห์ลูกจ้าง จำนวน 652 คน เป็นเงินประมาณ 12 ล้านบาท และในปี 2562 จำนวน 845 คน เป็นเงินประมาณ 14 ล้านบาท ซึ่ง ขอยืนยันว่า กองทุนสงเคราะห์ลูกจ้างมีเงินเพียงพอสำหรับช่วยเหลือลูกจ้างอย่างแน่นอน แต่หากไม่เพียงพอต่อความต้องการของลูกจ้างจริง เชื่อว่ารัฐบาลต้องเล็งเห็นความสำคัญและพร้อมที่จะให้เงินอุดหนุนเพิ่มเติมอย่างแน่นอน แต่ในปัจจุบันนายจ้างส่วนใหญ่จ่ายเงินชดเชยถูกต้องตามกฎหมาย หรือจ่ายค่าชดเชยสูงกว่ากฎหมายกำหนด นอกจากนี้ พ.ร.บ.คุ้มครองแรงงานฉบับใหม่ ได้มีการปรับค่าชดเชยสำหรับลูกจ้างที่ทำงานเกิน 20 ปี ปรับเพิ่มเป็น 400 วัน เพื่อให้ลูกจ้างสามารถดำรงชีพได้หลังถูกเลิกจ้าง .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพุธ ที่ 04 กันยายน 2562 เวลา 11:03 น.,2019-09-04 11:03:00,https://www.isranews.org/article/community/comm-news/80096-news_80096.html,"เศรษฐกิจ-ชุมชน,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","เงินหมุนเวียน,กรมสวัสดิการฯ,กสร.,ตกงาน,ลูกจ้าง",17167
ดีเอสไอยัน ‘บิลลี่’ ตายแล้ว พบกระดูกกะโหลกในเขื่อนแก่งกระจาน- ดีเอ็นเอตรงกับแม่,"ดีเอสไอ เเถลงยัน 'บิลลี่'พอละจี เเกนนำกะเหรี่ยงบ้านโป่งลึก-บางกลอย เสียชีวิตเเล้ว พบหลักฐาน กระดูกกะโหลกศีรษะข้างซ้าย-ถังน้ำมัน 200 ลิตร ถูกเผาไหม้ความร้อนสูง ในเขื่อนเเก่งกระจาน ดีเอ็นเอตรงกับ 'โพเราะจี' มารดา ชี้เข้าข่ายทรมาน-บังคับสูญหาย

สืบเนื่องจากคณะกรรมการคดีพิเศษ (กคพ.) มีมติในการประชุมครั้งที่ 1/2561 เมื่อวันที่ 28 มิ.ย. 2561 ให้การกระทำความผิดทางอาญาอื่น กรณีการหายตัวไปของ นายพอละจี รักจงเจริญ (บิลลี่) แกนนำประชาชนชาวกะเหรี่ยงบ้านโป่งลึก-บางกลอย เป็น คดีพิเศษที่ ต้องสืบสวนและสอบสวนตามพระราชบัญญัติ (พ.ร.บ.) การสอบสวนคดีพิเศษ พ.ศ. 2547

ผู้สื่อข่าวสำนักข่าวอิศรา www.isranews.org รายงานว่า วันที่ 3 ก.ย. 2562  พ.ต.อ. ไพสิฐ วงศ์เมือง อธิบดีกรมสอบสวนคดีพิเศษ (ดีเอสไอ) พร้อมด้วย พ.ต.ท. กรวัชร์ ปานประภากร รองอธิบดีดีเอสไอ พ.ต.ท.วรรณพงษ์ คชรักษ์ ผู้อำนวยการสถาบันนิติวิทยาศาสตร์  พ.ต.ต. นิรุท อินธิศร ผู้บังคับกองร้อย กองกำกับการ 3 กองบังคับการสนับสนุนทางอากาศ กองบัญชาการตำรวจตระเวนชายแดน ดร.สว่างทิตย์ ศรีกิจสุวรรณ หัวหน้าศูนย์วิจัยเฉพาะทางวิศวกรรมอวกาศและทะเล คณะวิศวกรรมศาสตร์ ม.เทคโนโลยีพระจอมเกล้าพระนครเหนือ ร่วมแถลงข่าวความคืบหน้าในการสืบสวนคดี ณ อาคารดีเอสไอ

พ.ต.ท. กรวัชร์ เปิดเผยว่า พนักงานสอบสวนคดีพิเศษใช้เครื่องยานยนต์สำรวจใต้น้ำจากคณะวิศวกรรมศาสตร์ ม.เทคโนโลยีพระจอมเกล้าพระนครเหนือ (มจพ.) ซึ่งสามารถสแกนด้วยระบบโซน่า ทำให้เห็นใต้พื้นน้ำในเขื่อนแก่งกระจานว่ามีอะไรอยู่บ้าง ซึ่งอาจารย์ มจพ. ใช้ระยะเวลาในการดูรายละเอียด 6 ชั่วโมง และพบว่ามีวัตถุอยู่ใต้น้ำเป็นจุดสีขาว จึงได้ขอความร่วมมือไปยังกองบังคับการสนับสนุนทางอากาศ กองบัญชาการตำรวจตระเวนชายแดน ขอนักประดาน้ำเข้ามาช่วยเหลือ

ผลปรากฎว่า บริเวณกลางสะพานแขวน เขื่อนแก่งกระจาน พบถังน้ำมัน ขนาด 200 ลิตร จำนวน 1 ถัง ลักษณะเบื้องต้นมีการเจาะรู มีรอยดำไหม้บางส่วน และเมื่อดำน้ำลงไปอีก พบเหล็กเส้น จำนวน 2 เส้น ถ่านไม้ จำนวน 4 ชิ้น ที่ผ่านการเผาแล้ว และเศษกระดูกหนึ่งชิ้น ลักษณะคล้ายของมนุษย์ที่พื้นด้านล่าง อยู่ใกล้ถังน้ำมัน จึงส่งไปพิสูจน์ที่สถาบันนิติวิทยาศาสตร์ เพราะขณะนั้นเราไม่แน่ใจว่า เป็นกระดูกของมนุษย์หรือไม่

รองอธิบดีดีเอสไอ กล่าวต่อถึงลักษณะของกระดูกมีขนาดเท่าหัวแม่มือ พบเป็น ชิ้นส่วนกระดูกกะโหลกศีรษะข้างซ้ายของมนุษย์ มีรอยไหม้สีน้ำตาล ร่วมกับรอยแตกร้าว และการหดตัวของกระดูกจากการถูกความร้อนมาค่อนข้างนาน อุณหภูมิ 200-300 องศาลเซลเซียส และเมื่อสถาบันนิติวิทยาศาสตร์ ได้ตรวจสอบอย่างละเอียด ยังพบสารพันธุกรรมสัมพันธ์กับสายโลหิตสืบทอดจากนางโพเราะจี รักจงเจริญ มารดาของบิลลี่

“ถังน้ำมันถูกเผาด้วยความร้อน และเมื่อมีการดำน้ำอีกครั้ง ยังพบกองกระดูกอีก 20 ชิ้น สถาบันนิติวิทยาศาสตร์ ยืนยันเบื้องต้นว่า เป็นกระดูกมนุษย์ 8 ชิ้น ส่วนที่เหลือไม่สามารถยืนยันได้ เนื่องจากมีขนาดเล็กมาก” พันตำรวจโท กรวัชร์ กล่าว และว่า กระดูกกะโหลกศีรษะข้างซ้าย (หูชั้นใน) ชิ้นนี้ไม่ได้อยู่ในร่างกายของมนุษย์ สถาบันนิติวิทยาศาสตร์ยืนยันว่า เจ้าของเสียชีวิตแน่นอน อนุมานสรุปเบื้องต้นได้ว่า บิลลี่เสียชีวิตแล้ว

ผู้สื่อข่าวรายงานเพิ่มเติมว่า ท้ายที่สุด ดีเอสไอ เห็นว่า พฤติการณ์ของกลุ่มคนร้ายที่กระทำผิดครั้งนี้เข้าข่ายลักษณะเป็นการฆาตกรรมโดยทรมานและการบังคับบุคคลให้สูญหายที่เป็นการละเมิดสิทธิมนุษยชนอย่างร้ายแรงตามอนุสัญญาระหว่างประเทศว่าด้วยการคุ้มครองบุคคลทุกคนจากการหายสาบสูญโดยถูกบังคับ .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันอังคาร ที่ 03 กันยายน 2562 เวลา 14:39 น.,2019-09-03 14:39:00,https://www.isranews.org/article/community/comm-news/80070-news-80070.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,Community,เรื่องเด่น - สำนักข่าวอิศรา","บังคับสูญหาย,ทรมาน,พอละจี รักจงเจริญ,บิลลี่,ดีเอสไอ",4531
‘กัญจนา’ สั่ง ผอ.อ.อ.ป. ประสานกรมบังคับคดี ยืดเวลาไล่รื้อชาวชุมชนบ่อเเก้ว 30 วัน,"‘กัญจนา’ ที่ปรึกษาคณะทำงานฯ ลงพื้นที่ชุมชนบ่อแก้ว จ.ชัยภูมิ รับฟังปัญหาชาวบ้านถูกไล่รื้อ ต่อสายตรงถึง ผอ.อ.อ.ป. เร่งประสานกรมบังคับคดี ยืดเวลาออกไป 30 วัน -พร้อมประชุมถกทางแก้ 30 ส.ค. นี้

วันที่ 26 ส.ค. 2562 คณะทำงานยุทธศาสตร์ทรัพยากรธรรรมชาติและสิงแวดล้อม นำโดยน.ส.กัญจนา ศิลปอาชา ที่ปรึกษาคณะทำงานที่ได้รับการแต่งตั้งตามคำสั่งกระทรวงทรัพยากรธรรมชาติและสิ่งแวดล้อม มีอำนาจหน้าที่ในการประสานงานในหน่วยงานองค์กรต่าง ๆ เพื่อรวบรวมข้อมูล ผลการศึกษา พิจารณาวิเคราะห์กลั่นกรองงาน รวมทั้ง เสนอความคิดเห็น ให้คำปรึกษาแนะนำ และปฏิบัติงานอื่น ๆ ตามที่ กระทรวงทรัพยากรธรรมชาติและสิ่งแวดล้อมมอบหมาย ได้ลงพื้นที่พบชาวบ้านหมู่บ้านบ่อแก้ว อ.คอนสาร จ.ชัยภูมิ ภายหลังชาวบ้านจะถูกหมายบังคับคดีจากการฟ้องร้องขององค์การอุตสาหกรรมป่าไม้ (อ.อ. ป.) ให้ออกจากพื้นที่ในวันที่ 27 ส.ค. 2562

น.ส.กัญจนา กล่าวว่า ตนเองได้โทรศัพท์ไปยังผู้อำนวยการ อ.อ.ป. ซึ่งรับปากจะเร่งประสานไปยังกรมบังคับคดี ให้ยืดระยะเวลาการบังคับคดีออกไปอีก 30 วัน ทั้งนี้ ในการประชุมคณะทำงานยุทธศาสตร์ฯ ที่จะมีขึ้นในวันที่ 30 ส.ค. 2562 จะมีการพิจารณาว่า พื้นที่ 830 ไร่ ที่มีการขอกันพื้นที่ออกทำกินนั้น จะสามารถให้ชาวบ้านเข้าไปทำกินได้หรือไม่

ด้าน น.ส.ปราณม สมวงศ์ ตัวแทนจากองค์ Protection Internationnal กล่าวว่า ถึงแม้ที่ปรึกษาคณะทำงานกระทรวงทรัพยากรธรรมชาติและสิ่งแวดล้อม จะแจ้งให้ทราบว่า มีการชะลอการบังคับคดีออกไป แต่การบังคับคดียังอยู่ที่สำนักงานบังคับคดี ซึ่งต้องมีการแจ้งเป็นลายลักษณ์อักษร จากโจทย์ที่ยื่นฟ้อง นั่นคือ อ.อ.ป.

โดยล่าสุด อ.อ.ป. ยังไม่มีการแจ้งเป็นลายลักษณ์อักษร ไปยังกรมบังคับคดี ตามคำสั่งรัฐมนตรีว่าการกระทรวงทรัพยากรธรรมชาติและสิ่งแวดล้อม ดังนั้น ชีวิตชาวบ้านบ่อแก้ว จึงยังมีความไม่แน่นอน

ขณะที่ นายปราโมทย์ ผลภิญโญ ที่ปรึกษาเครือข่ายปฏิรูปที่ดินภาคอีสาน กล่าวว่า หลังจากนี้ เราจะดำเนินการ 2 ส่วน โดยวันที่ 27 ส.ค. 2562 จะจัดกำลังเฝ้าระวังจนกว่าจะมีความมั่นใจ ว่าอ.อ.ป.ประสานไปยังกรมบังคับคดีที่มีลายลักษณ์อักษรชัดเจน และภายใน 1 เดือนนี้ ที่น.ส.กัญจนา ให้คำมั่นกับชาวบ้านว่า จะมีการเลื่อนบังคับคดี

พร้อมทั้งตั้งชุดทำงานมาศึกษาเรื่องนี้ เราจะนำแผนการจัดการที่ดินชุมชน 830 ไร่ ที่เคยแสนอมาก่อนหน้านี้แล้ว เสนอต่อรัฐมนตรีว่าการกระทรวงทรัพยากรธรรมชาติและสิ่งแวดล้อมพิจารณาตัดสินใจ ซึ่งชาวบ้านที่เดือดร้อน จะติดตามการทำงานอย่างต่อเนื่องต่อไป และอยากเชิญชวนทุกท่านมาให้กำลังใจชาวบ้านในวันพรุ่งนี้ที่จะยังปักหลักเฝ้าระวังในชุมชนต่อไปด้วย .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/

นักปกป้องสิทธิที่ดิน ‘ชุมชนบ่อแก้ว’ จ.ชัยภูมิ จี้ ‘วราวุธ’ ยกเลิกหมายบังคับคดีไล่รื้อ",วันจันทร์ ที่ 26 สิงหาคม 2562 เวลา 21:14 น.,2019-08-26 21:14:00,https://www.isranews.org/article/community/comm-news/79816-news-79816.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,Community","ชุมชนบ่อเเก้ว,กัญจนา ศิลปอาชา,ไล่รื้อ,ชัยภูมิ",4262
นักปกป้องสิทธิที่ดิน ‘ชุมชนบ่อแก้ว’ จ.ชัยภูมิ จี้ ‘วราวุธ’ ยกเลิกหมายบังคับคดีไล่รื้อ,"นักปกป้องสิทธิที่ดิน ‘ ชุมชนบ่อแก้ว’ จ.ชัยภูมิ บุกสภาฯ ยื่นหนังสือผ่าน 7 พรรคฝ่ายค้าน ส่งถึง รมว.ทรัพยากรฯ จี้ยกเลิกหมายบังคับคดีไล่รื้อชาวบ้าน 27 ส.ค. 62 ยันอาศัยมาก่อนประกาศป่าสงวนฯ

วันที่ 15 ส.ค. 2562 ที่อาคารรัฐสภา ตัวแทนชาวบ้านชุมชนบ่อแก้ว จากจังหวัดชัยภูมิเดินทางเข้ายื่นหนังสือต่อ 7 พรรคฝ่ายค้าน เรื่อง การ ขอให้ยกเลิกหมายบังคับคดีขับไล่ชาวบ้านให้ออกจากพื้นที่ ซึ่งจะมีขึ้นในวันที่ 27 ส.ค.นี้ เสนอต่อนายวราวุธ ศิลปอาชา รัฐมนตรีว่าการกระทรวงทรัพยากรธรรมชาติและสิ่งแวดล้อม (ทส.)ให้แก้ปัญหาของชาวบ้านชุมชนบ่อแก้วให้เป็นรูปธรรม

นายนิด ต่อทุน ตัวแทนชาวบ้าน พื้นที่พิพาทชุมชนบ่อแก้ว จังหวัดชัยภูมิ กล่าวว่า ชาวบ้านเข้าถือครองทำประโยชน์ในที่ดินของพื้นที่ชุนบ่อแก้วตั้งแต่ปี พ.ศ. 2496 เป็นต้นมา โดยมีหลักฐานเป็นเอกสารเสียภาษีบำรุงท้องที่ ภ.บท.11 ซึ่งต่อมาปี พ.ศ. 2516 รัฐได้ประกาศเป็น ป่าสงวนแห่งชาติป่าภูซำผักหนาม และในปี พ.ศ. 2521 องค์การอุตสาหกรรมป่าไม้ (ออป.) ได้ขอเข้าทำประโยชน์ปลูกสร้าง สวนป่าคอนสาร ในระบบสมาชิกโครงการหมู่บ้านป่าไม้ เนื้อที่ 4,401 ไร่ และนำมาสู่การผลักดัน ขับไล่ชาวบ้านออกจากที่ดินทำกิน และที่อยู่อาศัย จำนวน 12 ครัวเรือน ซึ่งนับตั้งแต่การเข้ามาของ ออป. ชาวบ้านเคลื่อนไหวคัดค้านมาโดยตลอด แต่ไม่สามารถยุติการดำเนินงานได้ กระทั่งพื้นที่ทำกินกลายสภาพเป็นสวนยูคาลิปตัสในที่สุด โดยรายสุดท้ายที่จำต้องออกจากพื้นที่ ในปี พ.ศ. 2529 คือ นายวัก โยธาธรรม มีชาวบ้านจำนวน 277 ราย คือจำนวนผู้เดือดร้อนที่ผ่านการตรวจสอบของคณะทำงานเมื่อปี 2548 ปัจจุบันมีชาวบ้านอยู่ในพื้นที่พิพาทประมาณ 110 คน เนื่องจากมีพื้นที่จำกัดเพียง 96 ไร่

โดยกรณีปัญหาที่เกิดขึ้นนี้ ได้มีการดำเนินงานร่วมกัน ระหว่างหน่วยงานราชการที่เกี่ยวข้องกับประชาชนที่เดือดร้อน ตั้งแต่ปี พ.ศ. 2547 เป็นต้นมา มีการตรวจสอบข้อเท็จจริง จนพบว่า ประชาชนอยู่มาก่อนการปลูกสร้างสวนป่าคอนสาร และสวนป่าคอนสารปลูกทับที่ของประชาชนจริง จึงมีมติให้ยกเลิกสวนป่าคอนสาร แล้วนำที่ดินมาจัดสรรให้กับประชาชนผู้เดือดร้อน และมีการพิจารณากรณีปัญหาดังกล่าวจากหลายหน่วยงานที่เกี่ยวข้อง เช่น คณะกรรมการสิทธิมนุษยชนแห่งชาติ (กสม.)   ที่ประชุมประชาคมตำบลทุ่งพระ ซึ่งการแก้ไขปัญหาดังกล่าวจำเป็นต้องมีการตัดสินใจเชิงนโยบาย เพื่อให้เกิดข้อยุติ

นายนิด กล่าวเพิ่มเติมว่า ในขณะเดียวกัน ออป. ได้เป็นโจทก์ฟ้องขับไล่พวกเราออกจากพื้นที่ ซึ่งคดีได้ถึงที่สุด และอยู่ในชั้นบังคับคดี โดยเราได้มีหนังสือขอให้ชะลอการบังคับคดี ทั้งนี้ กระบวนการแก้ไขปัญหาทั้งในเรื่องพิพาทสิทธิที่ดิน และปัญหาคดีความ ได้มีกลไกการแก้ไขร่วมระหว่างรัฐบาลกับขบวนการประชาชนเพื่อสังคมที่เป็นธรรม (ขปส.) นับตั้งแต่ปี พ.ศ. 2554 เป็นต้นมา โดยในกรณีปัญหาคดีความ ได้มีบันทึกข้อตกลงร่วมกันระหว่างผู้แทนองค์การอุตสาหกรรมป่าไม้ กับราษฎร เมื่อวันที่ 2 มี.ค. 2554 ในข้อที่ 1 ระบุว่า “ จะไม่มีการเร่งรัดบังคับคดี”

นอกจากนี้ ภายหลังปี พ.ศ. 2557 เป็นต้นมา ขบวนการประชาชนเพื่อสังคมที่เป็นธรรม (ขปส.) หรือพีมูฟ ได้มีการประชุมหารือ และแต่งตั้งคณะกรรมการร่วมกับรัฐบาล รวมทั้งมติข้อตกลงหลายฉบับที่จะมีนัยสำคัญในการแก้ไขปัญหาให้ยุติลงได้ ในกรณีสวนป่าคอนสาร สำนักงานปลัดสำนักนายกรัฐมนตรี มีหนังสือเรียนผู้ว่าราชการจังหวัดชัยภูมิให้ชะลอการดำเนินการใดๆ ที่อาจเป็นมูลเหตุให้เกิดความขัดแย้งไว้ก่อน จนกว่ากระบวนการพิจารณาแก้ไขปัญหาจะมีผลเป็นที่ยุติต่อไป กระทั่งมีการพิจารณารับรองแผนการจัดการที่ดินและทรัพยากรอย่างยั่งยืนโดยชุมชน ของคณะทำงานตรวจสอบข้อเท็จจริง กรณีประชาชนได้รับผลกระทบจากแผนแม่บทการแก้ไขปัญหาการทำลายทรัพยากรป่าไม้ การบุกรุกที่ดินของรัฐ และการบริหารจัดการทรัพยากรธรรมชาติอย่างยั่งยืน

ตัวแทนชาวบ้าน พื้นที่พิพาทชุมชนบ่อแก้ว จังหวัดชัยภูมิ กล่าวถึงเส้นทางการต่อสู้ของชาวบ้านเพิ่มเติมว่า ในปี พ.ศ. 2561 พีมูฟได้เจรจากับรัฐบาล กระทั่งมีบันทึกข้อตกลงร่วมระหว่าง พีมูฟ กับรัฐบาล และคณะกรรมการขับเคลื่อนและปฏิรูปการบริหารราชการแผ่นดิน คณะที่ 5 (กขป. 5) โดยในข้อที่ 3 ระบุว่า “ ชะลอการดำเนินคดีกับราษฎรผู้ได้รับผลกระทบจากนโยบายทวงคืนผืนป่า และแก้ไขปัญหาราษฎรที่ได้รับผลกระทบโดยเร่งด่วน ในกรณีการดำเนินคดีกับราษฎรในทุกพื้นที่ โดยเฉพาะจำนวน 10 พื้นที่” ซึ่งกรณีสวนป่าคอนสาร จังหวัดชัยภูมิ เป็นหนึ่งในจำนวนนั้น

นอกจากนี้ ผลการประชุมหารือระหว่างผู้แทนพีมูฟ กับนายเสริมยศ สมมั่น หัวหน้าผู้ตรวจราชการกระทรวงทรัพยากรธรรมชาติและสิ่งแวดล้อม ตามที่ได้รับมอบหมายจาก รมว.ทส. โดยกรณีสวนป่าคอนสาร จังหวัดชัยภูมิ ขอให้มีการตัดสินใจทางนโยบาย เพื่อนำเรียน รมว.ทส. พิจารณา และนำเสนอคณะกรรมการอำนวยการแก้ไขปัญหาของพีมูฟต่อไป

“วันที่ 9 ก.ค. 2562 เราได้เข้ายื่นหนังสือ ขอให้ชะลอการบังคับคดีต่อนายกรัฐมนตรี ผ่านนายอำเภอคอนสาร และ วันที่ 19 ก.ค. 2562 พีมูฟยื่นหนังสือต่อนายกรัฐมนตรีเพื่อให้เร่งรัดแก้ไขปัญหา และแต่งตั้งคณะกรรมการร่วมในการดำเนินงานระหว่างฝ่ายรัฐบาลกับผู้แทนประชาชน วันที่ 26 ก.ค. 2562 เจ้าพนักงานบังคับคดี สำนักงานบังคับคดีจังหวัดชัยภูมิ สาขาภูเขียว เข้าปิดหมายบังคับคดีในพื้นที่ชุมชนบ่อแก้ว โดยให้จำเลยที่ 1 ถึงที่ 29 และที่ 33 พร้อมทั้งบริวารออกจากสวนป่าคอนสารซึ่งอยู่ในเขตป่าสงวนแห่งชาติป่าภูเขียวภูซำบักหนามในท้องที่ตำบลโนนคูณ ตำบลห้วยยาง และตำบลทุ่งพระ อำเภอคอนสาร จังหวัดชัยภูมิ ออกจากพื้นที่และปรับสภาพพื้นที่สวนป่าให้กลับสู่สภาพเดิม และออกจากที่ดินในพื้นที่สวนป่าคอนสารทั้งหมดหมด พร้อมทั้งให้ทำการออกจากพื้นที่ภายใน 30 วัน นับตั้งแต่วันติดประกาศ (27 ส.ค. 2562)” นายนิดระบุ

นายนิด กล่าวอีกว่า กระบวนการแก้ไขปัญหากรณีดังกล่าวมีพัฒนาการ และความคืบหน้ามาเป็นลำดับ หากมีการตัดสินใจทางนโยบาย โดยการรับรองแผนการจัดการที่ดินและทรัพยากรอย่างยั่งยืนโดยชุมชน ดังที่กล่าวแล้ว ปัญหาข้อพิพาทจะสามารถยุติลงได้ และนำไปสู่การพัฒนาคุณภาพชีวิต และความสมบูรณ์ของทรัพยากรโดยการมีส่วนร่วมของชุมชน ดังนั้น เราจึงขอเรียกร้องให้ตัวแทนของพรรคฝ่ายค้านนำประเด็นปัญหาของเราไปนำเรียนต่อนายวราวุธ ศิลปอาชา รัฐมนตรีว่าการกระทรวงทรัพยากรธรรมชาติและสิ่งแวดล้อมเพื่อให้แก้ปัญหาของชาวบ้านชุมชนบ่อแก้วให้เป็นรูปธรรมด้วยการสั่งการให้ยกเลิกหมายบังคับคดีโดยด่วนที่สุด ซึ่งกำลังจะเกิดขึ้นในวันที่ 27 ส.ค.นี้ และนำเรื่องดังกล่าวเข้าสู่กระบวนการแก้ไขปัญหาร่วมของทุกฝ่าย เพื่อให้ได้ข้อยุติ ต่อไป เพื่อป้องกันมิให้มีการไล่รื้อที่อยู่อาศัยหรือที่ทํากินของชุมชนโดยที่ชุมชนไม่สมัครใจหรือไม่มีการชดเชยให้เหมาะสมกับความเสียหายที่คนในชุมชนได้รับซึ่งถือว่าเป็นการที่รัฐบาลละเมิดสิทธิมนุษยชนของประชาชนอย่างร้ายแรง

ด้าน น.ส.สายใจ เวียงทอง หนึ่งในตัวแทนชาวบ้านจากชุมชนบ่อแก้ว กล่าว พวกเราเดือดร้อนมาก วันที่ 27 ส.ค. นี้จะมีการผลักไล่ชาวบ้านให้ออกจากพื้นที่ที่พวกเราเคยทำกินมาตั้งแต่ปูย่าตายาย จะให้เราไปอยู่ที่ไหน ตอนนี้คนที่อาศัยอยู่ข้างในมี 46 ครัวเรือน แล้วมีทั้งคนแก่และเด็กมากถึง 180 คน จะให้คนเหล่านี้ไปอยู่ที่ไหน จะให้เขาไปทำอะไร มันเคยมีการพิสูจน์สิทธิ์แล้วและทาง อปป.ก็ยอมรับว่าชาวบ้านอยู่มาก่อนจริง พวกเราไม่เข้าใจว่าการพิสูจน์สิทธิ์มันชัดเจนอยู่แล้วว่าเราอยู่มาก่อนการประกาศป่าสงวนจริง ทำไมพวกเรายังโดนบังคับคดีอยู่ เราไม่ได้รับความเป็นธรรม

“วันนี้ที่มายื่นหนังสือให้กับฝ่ายค้านทั้ง 7 พรรค อยากให้พรรคฝ่ายค้านนำหนังสือฉบับนี้ไปยื่นให้ไปถึงนายชวน หลีกภัย ประธานรัฐสภา อยากให้กลไกของรัฐสภาช่วยกันดันเรื่องให้ไปถึงรัฐมนตรีว่าการกระทรวงทรัพยากรธรรมชาติและสิ่งแวดล้อมว่าจะแก้ไขปัญหานี้อย่างไร เพราะรัฐบาลที่ผ่านมารับปากกับประชาชนว่าจะช่วยเหลือประชาชน แต่ไม่เคยแก้ไขปัญหานี้สักครั้งจะผลักดันคนไทยไปทิ้งไว้ตรงไหน วันที่ 27 นี้พวกเราก็จะถูกผลักดันและขับไล่ออกจากพื้นที่อยู่แล้ว” น.ส.สายใจ กล่าว

ขณะที่ นายอภิชาติ สิริสุนทร ส.ส.พรรคอนาคตใหม่ หนึ่งในตัวแทนของพรรคฝ่ายค้านที่เข้าร่วมรับหนังสือของชาวบ้านในครั้งนี้กล่าวว่า เข้าใจในความเดือนร้อนของชาวบ้านในครั้งนี้และจะนำเรื่องความเดือดร้อนของชาวบ้านชุมชนบ่อแก้วเสนอต่อประธานรัฐสภา เพื่อนำเสนอต่อรัฐบาลให้แก้ไขปัญหานี้อย่างเป็นรูปธรรมต่อไปและในวันที่ 17 ส.ค.ที่จะถึงนี้ นายทิม พิธา และนายปิยบุตร แสงกนกกุล สส.จากพรรคอนาคตใหม่จะลงพื้นที่เพื่อรับฟังปัญหาของชาวบ้านและช่วยหาแนวทางในการแก้ไขปัญหาให้กับชาวบ้านด้วย .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพฤหัสบดี ที่ 15 สิงหาคม 2562 เวลา 16:23 น.,2019-08-15 16:23:00,https://www.isranews.org/article/community/comm-news/79441-news_79441.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,Community","ชุมชนบ่อเเก้ว,ป่าสงวนเเห่งชาติ,ไล่รื้อ,ชัยภูมิ",3863
ทวงอีกรอบ! พีมูฟยื่นหนังสือ 'บิ๊กตู่'  จี้เเต่งตั้งคกก.เเก้ไขปัญหาที่ดิน,"พีมูฟยื่นหนังสือถึงนายกฯ จี้เร่งเเต่งตั้งคกก.เเก้ไขปัญหาที่ดินทำกินชาวบ้าน ยก 7 กรณีเร่งด่วน หลังไร้ความคืบหน้า ตั้งเเต่ 19 ก.ค. ที่ผ่านมา

ผู้สื่อข่าวสำนักข่าวอิศรา www.isranews.org รายงานว่า วันที่ 13 ส.ค. 2562 ที่ทำเนียบรัฐบาล ขบวนการประชาชนเพื่อสังคมที่เป็นธรรม (ขปส.) หรือพีมูฟ เข้ายื่นหนังสือถึงพล.อ.ประยุทธ์ จันทร์โอชา นายกรัฐมนตรีเเละรัฐมนตรีว่าการกระทรวงกลาโหม (รมว.กลาโหม) เพื่อติดตามทวงถามความคืบหน้าการเเต่งตั้งคณะกรรมการแก้ไขปัญหา มีรายละเอียดว่า

ตามที่ขบวนการประชาชนเพื่อสังคมที่เป็นธรรม (ขปส.) ได้ยื่นหนังสือฯพณฯ พลเอกประยุทธ์ จันทร์โอชา นายกรัฐมนตรี เรื่อง ขอให้เร่งรัดแต่งตั้งคณะกรรมการแก้ไขปัญหาของขบวนการประชาชนเพื่อสังคมที่เป็นธรรม (ขปส.) เมื่อวันที่ 19 ก.ค. 2562 โดยมีรายละเอียดตามที่อ้างถึงนั้น บัดนี้การดำเนินการตามข้อเสนอดังกล่าว ยังไม่มีความคืบหน้าแต่อย่างใด ขปส. จึงขอความกรุณามายัง ฯพณฯ พลเอกประยุทธ์ จันทร์โอชา นายกรัฐมนตรี ได้เร่งดำเนินการ

1..เร่งแต่งตั้งคณะกรรมการแก้ไขปัญหาของขบวนการประชาชนเพื่อสังคมที่เป็ นธรรม

2.ข้อเสนอกรณีเร่งด่วน เพื่อขอให้นายกรัฐมนตรีพิจารณาสั่งการเป็นกรณีเร่งด่วน โดยมีรายละเอียดตามเอกสารสิ่งที่ส่งมาด้วยแล้ว

กรณีข้อเรียกร้องเร่งด่วน

1.กรณีการปลูกสร้างสวนป่าคอนสารทับที่ดินทำกิน และที่อยู่อาศัย ต.ทุ่งพระ อ.คอนสาร จ.ชัยภูมิและกรณีอื่น ๆ ให้เร่งรัดกระทรวงที่เกี่ยวข้อง ได้ดำเนินการแก้ไขปัญหาโดยเร่งด่วน โดยมีรายละเอียดเอกสารที่ส่งมาด้วย

​2.กรณีอุทยานแห่งชาติไทรทองทับที่ทำกินและที่อยู่อาศัยของชาวบ้าน ในพื้นที่อำเภอหนองบัวระเหว จังหวัดชัยภูมิ ให้มีมาตรการเยียวยาชาวบ้านให้มีที่ดินทำกินและที่อยู่อาศัยให้เพียงพอต่อการยังชีพได้

3. กรณีชุมชนหลังเวทีสะพานหิน อ.เมือง จ.ภูเก็ต ขอให้นายกรัฐมนตรีสั่งการไปที่นายกเทศมนตรีเทศบาลนครภูเก็ตให้ชะลอการบังคับคดี และให้นำปัญหาสู่กระบวนการแก้ปัญหาของ ขปส.

4. ชุมชนทับยาง ตำบลท้ายเหมือง จังหวัดพังงา ให้นายกรัฐมนตรีสั่งการไปยังผู้ว่าราชการจังหวัดพังงา ให้ยุติกระบวนการสอบเขตที่ดินเพื่อการซื้อขายที่ดินสาธารณะประโยชน์ จำนวน 1,500 ไร่ ในพื้นที่นี้เอาไว้ก่อน และให้เร่งตรวจสอบสถานะของที่ดินสาธารณะแปลงดังกล่าวว่า ออกชอบด้วยกฎหมายหรือไม่

5. กรณีนางแสงเดือน ตินยอด บ้านแม่กวัก ต.บ้านอ้อน อ.งาม จ.ลำปาง และคดีความกรณีอื่น ๆ ที่อยู่ในพื้นที่ของขบวนการประชาชนเพื่อสังคมที่เป็นธรรม ขอให้นายกรัฐมนตรีมีมาตรการดำเนินการดังนี้

​(1) กรณีคดีที่มีคำพิพากษาถึงที่สุดแล้วให้มีมาตรการเยียวยาผู้ที่ได้รับผลกระทบให้สามารถมีที่ดินทำกินและที่อยู่อาศัยให้เพียงพอต่อการยังชีพได้

​(2) คดีที่อยู่ในระหว่างการพิจารณาของกระบวนการยุติธรรมให้หามาตรการในการจำหน่ายคดี

​(3) ในกรณีที่เจ้าหน้าที่ใช้อำนาจออกคำสั่งทางปกครองตามกฎหมายป่าไม้ให้ชะลอหรือยกเลิก (ในกรณีที่ตรวจสอบแล้วพบว่าไม่ใช่เป็นการบุกรุกใหม่และเป็นผู้ยากไร้ตามคำสั่งที่ 66/2557)

​(4) ให้มีคณะทำงานรวบรวมกลั่นกรองและเสนอแนวทางการแก้ไขปัญหาคดีความที่เกิดจากปัญหาป่าไม้ที่ดินทั้งหมด

6. กรณีสิทธิสถานะบุคคล ขอให้นายกรัฐมนตรีสั่งการไปยังกระทรวงมหาดไทย เพื่อปลดเงื่อนไขข้อจำกัดกรณีการขยายการสำรวจผู้ตกสำรวจทางทะเบียนของผู้ไม่มีสถานะทางทะเบียนและผู้ขึ้นทะเบียนผิดหลงใหม่ ในสมาชิก ขปส. เพื่อโอกาสให้บุคคลดังกล่าวมีโอกาสเข้าสู่กระบวนการดังกล่าวได้

7. ขอให้ทบทวนมติคณะรัฐมนตรีเมื่อวันที่ 26 พ.ย. 2561 เรื่อง พื้นที่เป้าหมายและกรอบมาตรการแก้ไขปัญหาการอยู่อาศัยและทำกินในพื้นที่ป่าไม้ (ทุกประเภท) เนื่องจากแนวทางและมาตการ ดังกล่าวไม่สอดคล้องกับบริบทของพื้นที่ โดยมาตรการเร่งด่วนให้นายกรัฐมนตรีสั่งการไปยังกรมอทุยาน ฯ ให้มีชะลอการดำเนินการสำรวจการครอบครองที่ดินของชุมชน ตามมติ ครม. ดังกล่าวเอาไว้ก่อน

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันอังคาร ที่ 13 สิงหาคม 2562 เวลา 13:11 น.,2019-08-13 13:11:00,https://www.isranews.org/article/community/comm-news/79369-news-793691.html,"เศรษฐกิจ-ชุมชน,Isranews,ตะกร้าข่าว,Community","ขปส.,ประยุทธ์ จันทร์โอชา,ที่ดิน,นายกรัฐมนตรี,พีมูฟ",15067
เครือข่ายเพื่อนตะวันออกปักหลักทำเนียบฯ ค้านผังเมืองอีอีซี ไม่ตรงเจตนารมณ์กม.,"เครือข่ายเพื่อนตะวันออก ปักหลักชุมนุมข้างทำเนียบรัฐบาล  จี้คกก.นโยบายเขตพัฒนาพิเศษภาคตะวันออก ชะลอจัดทำผังเมืองอีอีซี 8 พื้นที่ ชี้ไม่เป็นตามเจตนารมณ์กม. ให้คำนึงถึงความสัมพันธ์ชุมชน สุขภาวะปชช. สภาพเเวดล้อม

ผู้สื่อข่าวสำนักข่าวอิศรา www.isranews.org รายงานว่า วันที่ 5 ส.ค. 2562 เครือข่ายเพื่อนตะวันออก วาระเปลี่ยนตะวันออก ชุมนุมตรงข้ามทำเนียบรัฐบาล เลียบคลองเปรมประชากร ถ.พระราม 5 เรียกร้องให้ที่ประชุมของคณะกรรมการนโยบายเขตพัฒนาพิเศษภาคตะวันออก ที่มีวาระการพิจารณาร่างแผนผังการใช้ประโยชน์ที่ดิน (ผังเมืองอีอีซี)  ในบ่ายวันนี้ ชะลอการจัดทำผังเมืองอีอีซีฉบับดังกล่าว เนื่องจากไม่เป็นไปตามเจตนารมณ์ที่เขียนไว้ในพระราชบัญญัติ (พ.ร.บ.) เขตพัฒนาพิเศษภาคตะวันออก พ.ศ. 2561 ที่ระบุว่า ให้คำนึงถึงความสัมพันธ์กับชุมชน สุขภาวะของประชาชน สภาพแวดล้อม และระบบนิเวศตามหลักการพัฒนาอย่างยั่งยืน ใน

โดยเครือข่ายฯ ได้ทำคำร้องฉบับที่ 2 พร้อมข้อเสนอแนะยื่นถึง เลขาธิการคณะกรรมการนโยบายเขตพัฒนาพิเศษภาคตะวันออก และอธิบดีกรมโยธาธิการและผังเมือง เมื่อวันที่ 1 ส.ค. ที่ผ่านมา เพื่อให้ทบทวนและปรับการใช้ประโยชน์ที่ดินให้เหมาะสมกับสภาพและสภาพของพื้นที่ ยังผลให้เกิดความสำคัญของชุมชน สุขภาวะของประชาชน สภาพแวดล้อม และระบบนิเวศตามหลักการการพัฒนาอย่างยั่งยืนอย่างแท้จริง โดยสรุปมีคำร้องให้ปรับปรุง 8 กรณี ดังต่อไปนี้

1.พื้นที่ตำบลเขาดิน อำเภอบางปะกง จังหวัดฉะเชิงเทราที่ถูกเปลี่ยนจากที่ดินชนบทและเกษตรกรรมเป็นที่ดินประเภทพัฒนาอุตสาหกรรม

2.พื้นที่บริเวณรอยต่อจังหวัดฉะเชิงเทราและชลบุรีที่ถูกกำหนดเป็นที่ดินประเภทเขตส่งเสริมเศรษฐกิจพิเศษสำหรับอุตสาหกรรมเป้าหมายพิเศษ โครงการนิคมอุตสาหกรรมอมตะนคร โครงการ 2

3.พื้นที่บริเวณต้นน้ำบางปะกง ตำบลเขาหินซ้อน อำเภอพนมสารคาม จังหวัดฉะเชิงเทรา ที่ถูกกำหนดเป็นที่ดินพัฒนาอุตสาหกรรมเพิ่มเติมจากผังเมืองรวมเดิมราว 2,000 ไร่ ทั้งเป็นพื้นที่ต้นน้ำที่มีความเสี่ยงด้านปริมาณน้ำและคุณภาพน้ำ ที่มีผลกระทบจากผังเมืองตะวันออกและผังเมืองรวมบังคับใช้

4.พื้นที่ริมแม่น้ำนครนายก บริเวณตำบลโยธะกา อำเภอบางน้ำเปรี้ยว จังหวัดฉะเชิงเทรา ไม่ถูกกำหนดประเภทที่ดิน ถูกยกเว้นผังเมือง

5.พื้นที่เขาลงยาง บริเวณรอยต่ออำเภอแปลงยาว อำเภอพนมสารคาม จังหวัดฉะเชิงเทรา ที่ดินประเภทอนุรักษ์ป่าไม้หายไป

6.พื้นที่เขาไม้แก้ว อำเภอบางละมุง จังหวัดชลบุรี ถูกกำหนดเป็นที่ดินประเภทพัฒนาอุตสาหกรรม ทั้งที่มีข้อพิพาทเรื่องการออกเอกสารสิทธิทับพื้นที่ป่าคุ้มครอง และปัจจุบันมีชุมชนอาศัยในพื้นที่นี้ราว 400 ครัวเรือน

7.พื้นที่ตำบลป่ายุบใน อำเภอวังจันทร์ จังหวัดระยอง ถูกกำหนดเป็นที่ดินส่งเสริมเขตเศรษฐกิจพิเศษสำหรับกิจการพิเศษโดยไม่มีข้อห้ามที่เป็นข้อตกลงร่วมระหว่างชุมชน ผู้ประกอบการ และราชการ บัญญัติไว้ เหมือนดังที่ผังเมืองรวมจังหวัดระยอง

8.ที่ดินประเภทชุมชนชนบทสีเหลืองอ่อนที่อนุญาตให้โรงงานมากกว่า 95% ตามกฎหมายว่าด้วยโรงงาน ตั้งได้ในที่ดินประเภทนี้

จึงขอเรียกร้องคณะกรรมการนโยบายเขตพัฒนาพิเศษภาคตะวันออกชะลอการพิจารณาร่างแผนผังการใช้ประโยชน์ที่ดินที่มีปัญหาอยู่นี้ โดยให้มีการติดประกาศเพื่อรับคำร้องไม่น้อยกว่า 30 วัน ซึ่งเป็นกระบวนการสำคัญในการจัดทำผังเมืองรวมที่จะมีผลบังคับใช้ อาจเป็นการรอนสิทธิของประชาชนในพื้นที่ และในการพิจารณาคำร้องให้มีผู้แทนที่ยื่นคำร้องเข้าชี้แจงและมีส่วนร่วมในการพิจารณาด้วยตามบทบัญญัติรัฐธรรมนูญแห่งราชอาณาจักรไทย มาตรา 43 และจะปักหลักชุมนุมจนกว่าจะได้คำตอบตามข้อเรียกร้อง

ผู้สื่อข่าวรายงานอีกว่า ในวันพรุ่งนี้ (6 ส.ค. 2562) คาดว่าที่ประชุมคณะรัฐมนตรี (ครม.) จะมีการพิจารณาวาระเห็นชอบผังเมืองอีอีซีด้วย .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันจันทร์ ที่ 05 สิงหาคม 2562 เวลา 15:37 น.,2019-08-05 15:37:00,https://www.isranews.org/article/community/comm-news/79124-news-79124.html,"เศรษฐกิจ-ชุมชน,เรื่องเด่น ศูนย์ข่าวเพื่อชุมชน,Isranews,ข่าว,ในกระแส,แรงงานและคุณภาพชีวิต,Community","เครือข่ายเพื่อนตะวันออก,ภาคตะวันออก,ผังเมืองอีอีซี,อีอีซี",15556
ภาคประชาสังคมจี้รัฐหยุดนโยบายทวงคืนผืนป่า -เร่งรับรองแผนจัดการที่ดินยั่งยืน,"เครือข่ายภาคประชาสังคมกว่า 83 องค์กร แถลงการณ์จี้ “หยุดนโยบายทวงคืนผืนป่า” ผู้แทนสำนักงานข้าหลวงใหญ่ฯ เผยไม่นิ่งเฉย กรณีชาวบ้านไทรทอง ถูกจำคุก ประสาน ก.ยุติธรรม หาทางออก ‘ศ.ดร.คณิต’ ชี้รัฐใช้อำนาจต้องมีความรับผิดชอบต่อองค์กรอื่น-ประชาชน

วันที่ 10 ก.ค. 2562 สถาบันสิทธิมนุษยชนและสันติศึกษา มหาวิทยาลัยมหิดล ร่วมกับสำนักงานข้าหลวงใหญ่เพื่อสิทธิมนุษยชนแห่งองค์การสหประชาชาติ (UNOHCHR) มูลนิธินิติธรรมสิ่งแวดล้อม วิทยาลัยนวัตกรรมสังคมมหาวิทยาลัยรังสิต และภาคีเครือข่ายหลากหลายองค์กร จัดเสวนาวิชาการในหัวข้อ “ปฏิบัติการทวงคืนผืนป่ากับผลกระทบต่อคนจน: กรณีอุทยานแห่งชาติไทรทอง” จ.ชัยภูมิ ซึ่งเป็นผลสืบเนื่องจากนโยบาย มาตรการทวงคืนผืนป่า ตามคำสั่งคำสั่งคณะรักษาความสงบแห่งชาติ ที่ 64/2557 ประกอบคำสั่ง ที่ 66/2557 ณ ห้องประชุมออดิทอเรียม ชั้น 1 อาคารรัตนคุณากร มหาวิทยาลัยรังสิต

Therese Bjork ตัวแทนจากสำนักงานข้าหลวงใหญ่เพื่อสิทธิมนุษยชนแห่งองค์การสหประชาชาติ ( UN Office of High Commissioner for Human Rights – UNOHCHR)  กล่าวว่า ในการปกป้องสิทธิมนุษยชนทั่วโลกการเข้าถึงที่ดินเป็นหนึ่งในหลักการที่สำคัญที่สุดขององค์การสหประชาชาติ ที่ผ่านมา UN ได้ทำงานกับชุมชนหลากหลายพื้นที่ในประเทศไทย ไม่ว่าจะเป็นในพื้นที่แก่งกระจาน พื้นที่ชุมชนคลองไทรที่สุราษฎร์ธานี และพื้นที่ชุมชนไทรทอง เพื่อให้มั่นใจว่าสิทธิในการเข้าถึงที่ดินของประชาชนได้รับการคุ้มครองโดยรัฐ อย่างไรก็ตาม ประเด็นเรื่องการถือครองที่ดินในประเทศไทยเป็นประเด็นซับซ้อนและมีปัญหา โดยเฉพาะเรื่องการถือครองที่ดินที่การกระจุกตัวของที่ดินตกอยู่ในปัจเจกไม่กี่คนและกลายเป็นปัญหาเชิงโครงสร้างที่มีความรุนแรง

ทั้งนี้ จากการศึกษาของคณะเศรษฐศาสตร์ มหาวิทยาลัยธรรมศาสตร์ ระบุสัดส่วนการถือครองที่ดินในประเทศไทยว่า ที่ดินร้อยละ 30 ในประเทศไทยเป็นของโดยเอกชน ส่วนที่เหลือเป็นเจ้าของโดยรัฐ กรมป่าไม้และกรมที่ดิน และที่ดินร้อยละ 20 ในสิทธิครอบครองของเอกชนเป็นพื้นที่ร้อยละ 80 ของเอกชนทั้งหมด มีชาวไร่ชาวนาเกษตรกรเพียงร้อยละ 29 เท่านั้นที่ได้ครอบครองที่ดิน ส่วนใหญ่อยู่ในมือของนักธุรกิจและนักการเมือง การกระจายที่ดินอย่างไม่เท่าเทียมทำให้ชาวบ้านเรียกร้องให้เกิดการแบ่งสรรที่ดินให้เกิดความเป็นธรรม ความพยายามของรัฐไทยในการกำจัดการถางไม้ทำลายป่าคือการประกาศพระราชบัญญัติ (พ.ร.บ.) อุทยานแห่งชาติ พ.ศ. 2562 พ.ร.บ. ป่าไม้ พ.ศ. 2562 ทำให้การแก้ปัญหาที่ดินในประเทศไทยมีความซับซ้อนมากยิ่งขึ้น

ตัวแทน UNOHCHR กล่าวเพิ่มเติมว่า จากการรัฐประหารปี พ.ศ. 2557 ทำให้เกิดคำสั่งของ คสช.ที่ร้ายแรงต่อการเข้าถึงที่ดินทำกิน ทำให้การต่อสู้ของชุมชนเพื่อมีที่ดินทำกินยากลำบากมากยิ่งขึ้น คำสั่งของคสช.ที่จำกัดสิทธิในการแสดงออก สิทธิในการรวมตัวกันอย่างสันติจำกัดความสามารถของชุมชนในการรวมตัวกันในการแสดงออกทางความคิดข้อกังวลต่าง ๆ ทั้งนี้ ถึงแม้ข้อพิพาททางด้านที่ดินระหว่างรัฐกับชุมชนดำเนินมาหลายทศวรรษ แต่ คสช.ได้ออกคำสั่งที่เมื่อนำไปปฏิบัติเป็นธรรมแล้วทำให้เกิดความรุนแรงขึ้นและสวนทางกับมาตรฐานด้านสิทธิมนุษยชนระหว่างประเทศ ตั้งแต่เดือนมิถุนายนปีพ.ศ. 2557

Therese Bjork

“เราได้รับรายงานเกี่ยวกับกับการนำคำสั่ง คสช.ที่นำไปสู่การบังคับคดีในเรื่องที่ดินที่ไม่เป็นไปตามมาตรฐานสิทธิมนุษยชนระหว่างประเทศหลากหลายคดี โดยการนำคำสั่งคสช.ไปปฏิบัติไม่ได้นำประเด็นสิทธิชุมชนเข้ามาพิจารณาในการดำเนินการด้วย นอกจากนี้ประเทศไทยเองได้ลงนามในสนธิสัญญาระหว่างประเทศหลากหลายฉบับที่พูดเรื่องการปกป้องสิทธิชุมชนและการเปิดโอกาสให้ประชาชนสามารถทำมาหากินหรือหาอาหารและเครื่องนุ่งห่มเพื่อปากท้องของตนเองได้ ซึ่งในเรื่องของอาหารนั้นเป็นเรื่องที่เกี่ยวข้องกับที่ดิน และการเปิดโอกาสให้ประชาชนสามารถนำเสนอประเด็นของตนในพื้นที่สาธารณะได้เป็นเรื่องที่เกี่ยวข้องกับที่ดิน นอกจากนี้ในอนุสัญญาว่าด้วยการขจัดการเลือกปฏิบัติต่อสตรีในทุกรูปแบบ CEDAW ที่ไทยได้ลงนามได้ระบุในอนุสัญญาอย่างชัดเจนว่าให้รัฐไทยเปิดโอกาสให้สตรีมีส่วนร่วมในการปกป้องตนเองและท้องถิ่นได้ แต่ในข้อเท็จจริงนักปกป้องสิทธิมนุษยชนที่ทำงานในเรื่องที่ดินและชุมชนยังต้องเผชิญกับความเสี่ยงต่างๆ”

Therese ยังกล่าวว่า มีนักปกป้องสิทธิมนุษยชน 33 คนที่เป็นเหยื่อและเป้าหมายจากการฆาตกรรมและอุ้มหาย ในจำนวนนั้นมีนักปกป้องสิทธิมนุษยชน 27 คน ถูกฆาตกรรมทำให้เสียชีวิตในเรื่องที่ดินและชุมชนในรอบสิบปีที่ผ่านมา และความรุนแรงต่อนักปกป้องสิทธิยังคงดำเนินต่อไป UN ได้ลงพื้นที่ภาคเหนือพบปัญหาเจ้าหน้าที่ทหารได้บุกรุกที่ดินไร่สวนต่าง ๆ ของชาวบ้านในพื้นที่ป่าสงวน มีการทำลายพื้นที่ทำกินของชาวบ้านและขับไล่ชาวบ้านให้ออกจากที่ดินทำกินทำให้ชาวบ้านเกิดความกลัว ตั้งแต่เดือนมิ.ย. 2014 เป็นต้นมามีการดำเนินคดีบุกรุกป่า นอกจากนี้แล้วในภาคตะวันออกเฉียงเหนือมีชาวบ้านกว่า 100 ครอบครัวที่ถูกดำเนินคดีทางอาญาในคดีที่ดิน ในพื้นที่ของจังหวัดลำปางชาวอาข่าก็ถูกดำเนินคดีบุกรุกป่า ซึ่งเขาก็ต้องยอมรับผิด ในพื้นที่แม่ฮ่องสอนมีชาวกะเหรี่ยงกว่า 37 คน โดนดำเนินคดีในข้อหามีไม้ไว้ในครอบครอง ชาวบ้านส่วนใหญ่ถูกกล่าวหาว่าก่อสร้างสิ่งปลูกสร้างโดยวิธีดั้งเดิมของพวกเขา

ล่าสุดกรณีของไทรทอง ศาลอ่านคำพิพากษาซึ่งเป็นไปในทิศทางที่ไม่เอื้อประโยชน์ต่อประชาชน นอกจากนี้เรายับพบว่าในส่วนของชาวบ้านที่ต้องคำพิพากษาศาลจำคุกในกรณีนี้ 14 คน มีปัญหาเรื่องสุขภาพ โดยเฉพาะผู้หญิงที่ถูกจับกุมคุมขังที่มีอายุมาก มีผลกระทบทางด้านปัญหาสุขภาพมากที่สุด UNOHCHR เราไม่ได้นิ่งเฉย เราได้ประสานร่วมกับกระทรวงยุติธรรมเพื่อหาทางออกในเรื่องนี้และเราจะทำงานกับชุมชนต่อไปเพื่อหาทางออกให้สิทธิมนุษยชนได้รับความเคารพ

ด้าน นายไพโรจน์ วงงาน ตัวแทนชาวบ้าน ต.วังตะเฆ่ อ.หนองบัวระเหว จ.ชัยภูมิ ซึ่งเป็นชาวบ้านที่ได้รับผลกระทบจากนโยบายทวงคืนป่า กล่าวว่า กรณีอุทยานแห่งชาติไทรทอง จังหวัดชัยภูมิ มี 5 ชุมชนที่ได้รับผลกระทบ ความเป็นมา ก่อนที่จะประกาศเป็นอุทยาน เดิมทีภาครัฐได้ผุดโครงการจัดสรรที่ดินทำกินแก่ราษฎรผู้ยากไร้ในพื้นที่ป่าสงวนเสื่อมโทรม หรือ คจก. เมื่อมีชาวบ้านเข้ามาทำกินอยู่อาศัย พอประกาศเป็นอุทยานแห่งชาติ โดยอาศัยมติคณะรัฐมนตรี 30 มิ.ย. 2541 ได้มีการขอคืนและไล่ชาวบ้านออกจากพื้นที่ จนชาวบ้านต้องลุกขึ้นมาต่อสู้ ยกตัวอย่างกรณี นายทองพูน วงษ์งาม จากการสำรวจพื้นที่และพิกัด พบว่ามาการเข้ามาอยู่ก่อนการประกาศเป็นอุทยานแห่งชาติ และไกลกว่าเขตที่ประกาศกว่า 10 กิโลเมตร กลับกลายเป็นว่า นายทองพูน กลายเป็นผู้บุกรุกอีกแปลง ที่บ้านทรัพย์หวายเป็นเคสที่คล้าย ๆ กัน เป็นความผิดพลาดจากการจับพิกัดการตีแปลง เป็นเหตุให้มีชาวบ้านต้องคดีบุกรุก มั่นใจว่า จะมีกรณีแบบนี้เพิ่มขึ้นอีก

“การแก้ปัญหา เราเคยมีการเสนอให้มีการร่วมมือกันระหว่างภาครัฐและชาวบ้าน ที่ชาวบ้านสามารถอยู่ร่วมกับป่าได้ ผ่านการมีป่าชุมชน ป่าวัฒนธรรม ป่ากันชน รวมไปถึงพื้นที่ริมห้วย ซึ่งการมีป่าประเภทนี้ เราไม่จำเป็นต้องจ้างเจ้าหน้าที่มาดูแลป่า ชาวบ้านเจ้าของพื้นที่เขาจะดูแลให้เอง ตรงนี้เราสามารถเพิ่มพื้นท่าได้กว่าร้อยละ 70 เลยทีเดียว นี่คือแผนที่เราต้องทำร่วมกัน แต่ที่ผ่านมา เมื่อมีการเสนอไป แผนนี้ก็ไม่มีการผลักดันแบบเต็มรูปแบบ เราจึงอยากผลักดันแผนนี้ในการเป็นโมเดลในการจัดการร่วมกัน” ตัวแทนชาวบ้าน ต.วังตะเฆ่ ระบุ

ขณะที่ นายปราโมทย์ ผลภิญโญ ตัวแทนเครือข่ายปฏิรูปที่ดินภาคอีสาน กล่าวว่า พี่น้องทั้ง 14 ราย กรณีบ้านซับหวาย จังหวัดชัยภูมิ   แม้จะมีการยกเลิกประกาศของ คสช.ฉบับที่ 64 ในการทวงคืนผืนป่าไปแล้วเมื่อวันที่ 9 ก.ค. 2562 แต่ 5 ปีที่ผ่านมา บาดแผลของชาวบ้านก็ยังคงอยู่ ซึ่งทั้ง14ราย มี 3 ราย ที่ได้รับการสำรวจตามมิติคณะรัฐมนตรี แต่ยังถูกลงโทษตามคำพิพากษา นำมาซึ่งการขอพื้นที่คืน ในกระบวนการการดำเนินคดี ชาวบ้านแจ้งว่ามีการให้เซ็นยินยอม ถ้าไม่เซ็น ก็จะถูกดำเนินคดีทางกฎหมาย โดยอ้างถึงมติคณะรัฐมนตรี 30 มิ.ย. 2541 ทำให้ชาวบ้านหวาดกลัว จนต้องเซ็นยินยอม ทั้งการประกาศใช้มติคณะมนตรี รวมไปถึงการประกาศใช้นโยบายการทวงผืนป่าของ คสช. ถือเป็นระบบการใช้อำนาจนิยมหรือการผูกขาดในระบบราชการ ก่อให้เกิดผลกระทบต่อชาวบ้าน นำมาซึ่งการจับกุมคุมขัง

สุรพงษ์ กองจันทึก

นาย สุรพงษ์ กองจันทึก ผู้อำนวยการศึกษากะเหรี่ยงศึกษาและพัฒนา กล่าวว่า เรื่องของการจับชาวบ้านกรณีที่มีการบุกรุกป่า มีมานานหลายสิบปี กรณีที่มีประกาศของคสช. ฉบับที่ 64 ในการทวงคืนผืนป่าของคสช. ฉบับที่ 66 ระบุชัดเจนว่า จะไม่กระทบต่อผู้ยากไร้ แต่ในปัจจุบันกลับพบว่า ผู้ที่ได้รับผลกระทบเป็นผู้ยากไร้ทั้งนั้น ล่าสุดแม้จะมีการยกเลิกประกาศนี้ไปแล้ว แต่ก็ยังส่งผลกระทบต่อชาวบ้าน ยกตัวอย่างกรณี ชาวบ้าน 3 ครอบครัวที่จังหวัดสุพรรณบุรี ที่ถูกฟ้องร้องโดยกรมอุทยานฯ กรณีรุกป่าจำนวน 3 ไร่ และถูกเรียกร้องค่าเสียหายรวมทั้งสิ้นกว่า 3 แสนบาท ซึ่งมีโอกาสลงไปในพื้นที่จริง เพื่อนำข้อมูลนี้ไปยืนยันต่อศาลฎีกา พบว่า ป่ายังคงมีความอุดมสมบูรณ์ ไม่ได้เกิดความเสียหาย ซึ่งศาลก็เห็นพ้องต้องกัน โดยให้เหตุผลว่า กรณีกรมอุทยานฯ อ้างผลวิจัยเกี่ยวกับความเสียหาย เป็นการเก็บข้อมูลแบบคาดเดาไม่ใช่งานวิจัย สุดท้ายคดีนี้ชาวบ้านเป็นผู้ชนะ

ด้าน ศ.ดร.คณิต ณ นคร อดีตอัยการสูงสุดและประธานคณะกรรมการปฏิรูปกฎหมาย กล่าวว่า การใช้อำนาจรัฐต้องมีพื้นฐานทางกฎหมายรองรับต้องตรวจสอบได้ และกลไกในการตรวจสอบต้องเป็นการตรวจสอบแบบภายนอกแนวราบไม่ใช่แนวดิ่ง การใช้อำนาจรัฐต้องมีความรับผิดชอบต่อองค์กรอื่นและต่อประชาชนด้วย นอกจากนี้ในส่วนของการดำเนินคดีโดยรัฐทุกฝ่ายจะต้องกระตือรือร้นในการตรวจสอบค้นหาความจริง กระบวนการยุติธรรมจะต้องสร้างความเชื่อถือศรัทธา โดยศาลสามารถที่จะไต่สวนมูลฟ้องเองได้ซึ่งจะมีส่วนเกี่ยวเนื่องมาที่กระบวนการของเจ้าหน้าที่ตำรวจด้วย และศาลเองจะต้องประกันความบริสุทธิ์จำเลยได้ ที่สำคัญอัยการเองต้องตรวจสอบพยานหลักฐานให้ดีเพราะอัยการสามารถที่จะสั่งไม่ฟ้องคดีเหล่านี้ได้ถ้ากระบวนการยุติธรรมในบ้านเมืองเราดีบ้านเมืองก็จะสงบ คดีนี้อัยการปฏิบัติภารกิจน่าจะสั่งไม่ฟ้องได้

ศ.ดร.คณิต ณ นคร

ผู้สื่อข่าวรายงานว่าในช่วงท้ายของการเสวนา ภาคีเครือข่ายภาคประชาสังคมกว่า 83 องค์กรได้ร่วมกันอ่านแถลงการณ์เพื่อ “หยุดนโยบายทวงคืนผืนป่า คืนความเป็นธรรมให้คนจน”มีข้อเรียกร้อง ดังนี้

1)ให้ยกเลิกนโยบาย และยุติการปฏิบัติการตามแผนการทวงคืนผืนป่า ซึ่งจะส่งผลกระทบต่อประชาชนโดยทันที

2)ให้รัฐบาลเร่งพิจารณารับรองแผนการจัดการที่ดินและทรัพยากรที่ยั่งยืน โดยการมีส่วนร่วมของชุมชน กรณีอุทยานแห่งชาติไทรทองโดยเร่งด่วน ทั้งนี้ เพื่อสร้างหลักประกันในการอาศัย ทำกิน และแก้ไขปัญหาคดีความที่เกิดขึ้นในพื้นที่

3)ให้รัฐบาลกำหนดมาตรการช่วยเหลือ เยียวยาชาวบ้านผู้ถูกคดีทั้ง 14 ราย ทั้งในทางกระบวนการยุติธรรม และผลกระทบจากการดำเนินคดี

4)ให้รัฐบาลและรัฐสภามีมาตรการในการทบทวนมติคณะรัฐมนตรี วันที่ 26 พฤศจิกายน พ.ศ. 2561 และพระราชบัญญัติสงวนและคุ้มครองสัตว์ป่า พ.ศ. 2562 รวมทั้งปรับปรุง แก้ไขพระราชบัญญัติอุทยานแห่งชาติ พ.ศ. 2562 ให้มีสาระสำคัญเพื่อส่งเสริมสิทธิชุมชนในการจัดการที่ดิน และทรัพยากรธรรมชาติ

5)ให้ศาลยุติธรรมเปิดโอกาสให้ชาวบ้านซึ่งเป็นจำเลยได้ต่อสู้ในกระบวนการยุติธรรมอย่างถึงที่สุดในชั้นฎีกา เพื่อสร้างบรรทัดฐานทางสังคมและเพื่อผดุงไว้ซึ่งความยุติธรรมต่อไป

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพุธ ที่ 10 กรกฎาคม 2562 เวลา 20:09 น.,2019-07-10 20:09:00,https://www.isranews.org/article/community/comm-news/78328-news-78328.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ข่าว,Community","นโยบาย,ทวงคืนผืนป่า,คสช.",7489
ภาคประชาสังคมหนุนแก้ พ.ร.บ.ป้องกันฯ ปี 50 สอดคล้องภัยพิบัติ-ปชช.มีส่วนร่วม,"ภาคประชาสังคมหนุนเเก้ พ.ร.บ.ป้องกันเเละบรรเทาสาธารณภัย ปี 2550 ให้สอดคล้องสถานการณ์ภัยพิบัติ ลดความเสี่ยง ปชช.มีส่วนร่วม เผยหลายจังหวัดมีเเผนเผชิญเหตุ เกิดจริงกลับไม่ได้ใช้

เมื่อเร็ว ๆ นี้  มูลนิธิชุมชนไท ร่วมกับ สำนักงานกองทุนสนับสนุนการสร้างเสริมสุขภาพ (สสส.) เวทีสัมมนาวิชาการ ""บทเรียนภัยพิบัติประเทศไทย สู่การปรับปรุงนโยบายกฎหมาย ” ณ โรงแรมไมด้า แอร์พอร์ต ดอนเมือง กทม.

นายไมตรี จงไกรจักร ผู้จัดการมูลนิธิชุมชนไท กล่าวว่า ปัจจุบันสถานการณ์ภัยพิบัติมีมากขึ้นและถี่ขึ้น รุนแรงส่งผลกระทบเกิดความเสียหายในวงกว้าง ท้องถิ่นมีความหลากหลายทางภัยไม่สามาถที่จะใช้รูปแบบเดียวในการจัดการได้อย่างมีประสิทธิภาพ กรรมการส่วนกลางสนับสนุนได้ไม่สอดคล้องกับสถานการณ์ภัยในระดับท้องถิ่น และส่งเสริมให้ชุมชนท้องถิ่นได้มีส่วนร่วมตามรัฐธรรมนูญ

“มีเจตนารมณ์จะปรับปรุง แก้ไข พระราชบัญญัติ (พ.ร.บ.) ป้องกันและบรรเทาสาธารณภัย พ.ศ. 2550 ให้เท่าทันต่อสถานการณ์ภัยพิบัติ ให้สามารถลดความเสี่ยง สร้างความปลอดภัยให้กับชุมชนให้มีประสิทธิภาพสูงสุด โดยมีกระบวนการมีส่วนร่วมของทุกภาคส่วนอย่างแท้จริง” ผู้จัดการมูลนิธิชุมชนไท กล่าว

ด้าน นาย พิสิษฐ์ วงศ์เธียรธนา นิติกรชำนาญการพิเศษ กรมป้องและบรรเทาสาธารณภัย กล่าวว่า ปัจจุบันกฎหมายมีการเปลี่ยนแปลงในเรื่องของสิทธิ ความเป็นอยู่ และการให้ความช่วยเหลือในเรื่องของสิทธิประโยชน์ต่าง ๆ ดังนั้นสาระสำคัญในกฏหมายป้องกันฯ ในยุคปัจจุบัน ไม่ได้เน้นแค่ในเรื่องของการช่วยเหลือแต่เพียงอย่างเดียว แต่เน้นเพิ่มเติมในด้านการเตรียมความพร้อมรับมือต่อภัยพิบัติ

ขณะที่ ดร.ไชยณรงค์ เศรษฐเชื้อ อาจารย์คณะมนุษยศาสาตร์และสังคมศาสตร์ มหาวิทยาลัยมหาสารคาม กล่าวว่า การแก้กฎหมายที่จะให้อำนาจในการจัดการภัยพิบัติมาอยู่ในภาคประชาชนและชุมชนเป็นสิ่งที่เห็นด้วยอย่างยิ่งในเรื่องของผู้ประสบภัยเป็นหลัก เนื่องจากตนเองเคยลงพื้นที่ไปเจอสถานการณ์ที่ภาคใต้ในกรณีสึนามิพบว่า คนอีสานส่วนใหญ่ไม่ค่อยได้รับความช่วยเหลือเท่าเทียมกับคนภาคใต้ทั้ งนี้เพื่อที่จะยกระดับการจัดการภัยพิบัติให้สากลควรที่จะช่วยเหลือมนุษย์ทุกคน

“ หลายจังหวัดส่วนใหญ่มีแผนเผชิญภัยพิบัติของตัวเอง อย่างเช่น จังหวัดประจวบคีรีขันธ์ประสบปัญหาเรื่องอุทกภัย และ ดินโคลนถล่ม แต่ก็ไม่เคยนำแผนการมาปฏิบัติจริง”

ส่วนในเรื่องโครงสร้างที่จะนำภาคประชาชนเข้าไป อาจารย์ ม.มหาสารคาม กล่าวต่อว่า ถ้าหากมีการปรับโครงสร้างแล้วนำภาคประชาชนเข้าไปในส่วนของแผนการอาจจะทำให้เกิดการกระตุ้นซึ่งอาจจะส่งผลให้เกิดแผนการในรูปแบบนั้นออกมาเพื่อที่จะได้เห็นภัยพิบัติจริง .

# กดคลิก ติดตาม ส่งแชร์ข่าวอิศรา ได้ที่นี่ https://www.facebook.com/isranewsfanpage/",วันพุธ ที่ 19 มิถุนายน 2562 เวลา 09:05 น.,2019-06-19 09:05:00,https://www.isranews.org/article/community/comm-news/77641-news-77641.html,"ทรัพยากร-สิ่งแวดล้อม,เรื่องเด่น ศูนย์ข่าวเพื่อชุมชน,Isranews,ตะกร้าข่าว,Community","ป้องกันเเละบรรเทาสาธารณภัย,มูลนิธิชุมชนไท,ภัยพิบัติ,สสส.",10350
